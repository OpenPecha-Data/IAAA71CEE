༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་བཞུགས་སོ།།
༼ཆ༽

༄༅། །ཀུན་མཁྱེན་ཤེས་རབ་འོད་ཟེར་གྱི་ཟབ་གཏེར་པདྨའི་ཞལ་གདམས་ཆོས་སྐོར་རིན་ཆེན་བང་མཛོད།
པདྨའི་ཞལ་གདམས་རྩ་གསུམ་མཐོང་བ་ཡིད་འཕྲོག་གི་བརྒྱུད་པའི་གསོལ་འདེབས་བཞུགས།་1-4
ཡང་བརྒྱུད་པའི་གསོལ་འདེབས་བཞུགས།་5-10
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ རྐང་གྲངས་གོ་རིམ་པྲཛྙཱ་རསྨིས་བཀོད་པ་བཞུགས༔་11-18
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཤོག་དྲིལ་དང་པོ་ཁ་བྱང་གི་སྐོར་མིང་རྩེ་དང་པོའོ༔་19-24

པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ བླ་མ་རིག་འཛིན་ཀུན་འདུས་ཀྱི་བདག་མདུན་དབང་དོན་དེ་ཉིད་གསལ་བ་ཞེས་བྱ་བ་བཞུགས༔་25-98
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ པདྨ་རཱ་གའི་སྤྱི་ཆིངས་གནད་ཀྱི་ཡི་གེ་གབ་པ་མངོན་དུ་ཕྱུངས་བ་བཞུགས༔་99-108
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བསྙེན་སྒྲུབ་རྣམ་པ་གསུམ་གྱི་རྩ་བའི་དབང་བཞུགས༔་109-120
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གྲོལ་ཐིག་དགོངས་པ་རང་གྲོལ་གྱི་ཀ་དག་བཞུགས༔་121-152
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ རིགས་བསྡུས་བརྡ་དབང་ལྔ་པ་བཞུགས༔་153-158

༄༅། །པདྨའི་ཞལ་གདམས་རྩ་གསུམ་དགོངས་པ་རང་གྲོལ་ལས་ལུས་སྦྱིན་ཉེར་མཁོའི་དམིགས་པ་སུ་ལའང་སྤེལ་བ་མེད་པའི་གདམས་པ་བཞུགས་159-182
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གཤིན་རྗེའི་ཡང་ཟློག་སྤུ་གྲི་རེག་གཅོད་བཞུགས༔་183-190
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཡང་བཟློག་མེའི་སྤུ་གྲི་གསེར་གྱི་འབྲུ་གཅིག་མའི་སྲུང་བ་སྲོག་གི་སྤུ་གྲི་ཞེས་བྱ་བ༔་191-196
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ཡིད་འཕྲོག་ལས༔ ཟབ་མོ་ཁྱད་པར་གྱི་གདམ་ངག་ཡང་གསང་ཟུང་གཅིག་མ༔་197-200
པདྨའི་ཞལ་གདམས་དགོངས་པ་རང་གྲོལ་ལས༔ པདྨ་རཱ་གའི་ཡང་གསང་བཀའི་སྲུང་མ་དྲེགས་པ་གསུམ་དྲིལ་བཞུགས༔་201-216

པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ མིང་དང་བྲལ་བའི་རྫོགས་རིམ་གྱི་དམིགས་རིམ་འཆུག་མེད་གསལ་བྱེད་བཞུགས།་210-211
མིང་དང་བྲལ་བའི་བསྙེན་བརྒྱུད་ཀྱི་ཚིག་འགྲེལ་ཐར་པའི་འཇུག་ངོགས་ཞེས་བྱ་བས་བ༔་232-233
་པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ ཆོས་ཉིད་ཀློང་བཤགས་བཞུགས༔་238-234
པདྨའི་ཞལ་གདམ་རྩ་གསུམ་མཐོང་བ་རང་གྲོལ་ལས༔ གཤིན་རྗེ་ཀུན་གྱི་སྙིང་པོ་ཕུང་ཟློག་ནག་པོ་བཟློག་མེད་བཞུགས༔་245-252
རྩ་གསུམ་མཐོང་བ་རང་གྲོལ་ལས༔ སེལ་གནམ་ལྕགས་འབར་བ་བཞུགས་པའི་དབུ་ཕྱོགས་ལེགས་པར་བཞུགས༔་253-255

༄༅། །རྩགསུམ་མཐོང་བ་རང་གྲོལ་ལས༔ ཟ་ཡིག་ནམ་མཁའ་རྡོ་རྗེ་ཕ་ལམ་བཞུགས༔་256-262
རྩ་གསུམ་མཐོང་བ་རང་གྲོལ་ལས༔ རང་ལུས་ཨ་ནུའི་ཚོགས་མཆོད་ལགས༔་263-266
རྩ་གསུམ་མཐོང་བ་རང་གྲོལ་ལས༔ བསྐྱེད་རིམ་ཉམས་གྲིབ་སེལ་བྱེད་བཞུགས༔ ་267-268
རྩ་གསུམ་མཐོང་བ་རང་གྲོལ་ལས༔ ཡིད་འཕྲོག་ལས་ཀྱི་ཉེས་བྱེད་སྤུ་གྲི་ནག་པོ་བཞུགས༔ ་269-272
ཐེམ་བྱང་གནད་ཐེབས་གསལ་བ་བཞུགས༔་273-280

གསང་བ་སྤྱི་རྒྱུད་ལས་བྱུང་བའི༔ བསྙེན་གནས་གསོ་སྦྱོང་བླང་ཐབས་བཞུགས༔་281-286
བླ་སྒྲུབ་གདུང་བ་ཞི་བྱེད་བཞུགས་ལགས༔་287-292
བླ་སྒྲུབ་གདུང་བ་ཞི་བྱེད་ཀྱི་ལས་མཐའ་གསལ་བ་བཞུགས༔་293-302
ཤེས་རབ་བློ་འཕེལ་མི་བརྗེད་གཟུངས་ཐོབ་བཞུགས༔་395-302
འཆི་མེད་སྐུ་གསུམ་འདུས་པའི་མངོན་རྟོགས་ལྷན་ཐབས་བཞུགས༔་303-306

༄༅། །ལས་བྱང་གི་ལྷན་ཐབས་ངག་བསྒྲེགས་མ་བཞུགས༔་307-310
རིགས་བཞི་སྦས་པ་མངོན་པར་གསལ་བའི་སྒྲོན་མེ་བཞུགས་པ་ལགས༔་311-316
གསང་བའི་ཡིགས་བུ་ཆུང་བ་བཞུགས༔་317-322
ཉེས་པ་ཀུན་སེལ་བཞུགས༔་323-326
དབྱ་ཕྱོགས་གཟིགས་འབྱུང་གནས་ཡོད།་327-342

པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། སྐུགསུམ་རིགས་བསྡུས་པདྨ་གུ་རུའི་ཕྲིན་ལས་ཁྲིགས་སུ་བསྡེབས་པ་བདེ་ཆེན་སྙིང་པོ་ཞེས་བྱ་བ་བཞུགས།་343-364
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། བླ་སྒྲུབ་གདུང་བ་ཞི་བྱེད་ཀྱི་ཕྲིན་ལས་ཁྲིགས་སུ་བསྡེབས་པ་ཡེ་ཤེས་སྙིང་བོ་ཞེས་བྱ་བ་བཞུགས།་365-383
པདྨའི་ཞལ་གདམས་རྩ་གསུམ་མཐོང་བ་རང་གྲོལ་གྱི་སྙན་བརྒྱུད་ཡི་གེ་མེད་པའི་ཆོས་སྡེ་སྐུ་གསུམ་རིགས་འདུས་ཀྱི་བླ་མ་བརྒྱུད་པའི་གསོལ་འདེབས་བཞུགས།་384-388
དཔལ་ཆེན་པོའི་ཐུགས་ཕྱུང་བ་ཡང་དག་ཐིག་ལེ་གཅིག་མའི་ཉམས་ལེན་རྒྱུན་ཁྱེར་མཆོག་གི་མྱུར་ལམ་ཞེས་བྱ་བ་བཞུགས།་389-496
གཤིན་རྗེ་ཡང་ཟློག་སྤུ་གྲི་རེག་གཅོད་ཀྱི་མན་ངག་དྲག་ཤུལ་རྡོ་རྗེའི་གོ་མཚོན་ཞེས་བྱ་བ་བཞུགས་497-444

༄༅། །ས་བདག་ཉེས་པ་ཀུན་སེལ་གྱི་གདམས་པ་བཀླགས་ཆོག་ཏུ་བཀོད་པ་དགེ་ལེགས་སྤྲིན་ཕུང་ཞེས་བྱ་བ་བཞུགས།་445-408
ནང་སྒྲུབ་པདྨའི་སྙིང་ཞུན་ལ་སྦྱོར་བའི་སྤྲོས་མེད་ཀྱི་སྔགས་བྱང་ནི།་409-410
དམ་པ་རིགས་བརྒྱའི་ལྷ་དབང་གི་བཀོལ་བྱང་བཞུགས།་411-416
འཁོར་ལོས་མཚོན་པའི་གསུང་རྟེན་སྤྱི་ཁྱབ་ལ་རབ་གནས་བྱ་བའི་ཆོ་ག་ཕྱག་རྒྱ་བཞི་ལྡན་ཞེས་བྱ་བ་བཞུགས།་417-429
པདྨ་ཞལ་གདམས་གྲོལ་ཐིག་དགོངས་པ་རང་གྲོལ་ལས་མིང་དང་བྲལ་བའི་རྫོགས་རིམ་བཞུགས།་430-450

རྩགསུམ་མཐོང་བ་རང་གྲོལ་ལས་སྒྲིབ་ཤིང་ཡིད་ཀྱི་མུན་པ་ནག་པོ་བཞུགས་451-454
གསང་བའི་ཡིག་བུ་གུད་དུ་ཕྱུང་བ་བཞུགས༔་455-458
ཀློང་གྲོལ་ཐུགས་ཀྱི་ཐིག་ལེ་ལས༔ རྗེ་བཙུན་སྒྲོལ་མ་དམར་པོའི་ནང་སྒྲུབ་པདྨའི་སྙིང་ཞུན་བཞུགས༔་459-466
མིང་དང་བྲལ་བའི་རྫོགས་རིམ་ལས༔ སྙན་བརྒྱུད་ཀྱི་ཁྲིད་དམིགས་སྦས་དོན་གསལ་བ་རྒྱབ་ཡིག་གསུང་རྒྱུན་ངག་བསྒྲིགས་མ་བཞུགས།་467-512
གསང་གཅོད་གཏེར་མའི་སྡུས་དོན་མཐོང་བ་དོན་ལྡན་བཞུགས།་513-516

༄༅། །དཔལ་ཆེན་པོའི་ཐུགས་དབྱུང་བ་ཡང་དག་ཐིག་ལེ་གཅིག་མ་བཞུགས་པ་ཤིན་ཏུ་ངོ་མཚར་ཆེའོ༔་517-534
རྙིང་ལུགས་བཀའ་མའི་བྱིན་འབེབས་ཀྱི་འགྲེལ་པ་ལེགས་བཤད་སྤྲིན་གྱི་རོལ་མོ་ཞེས་བྱ་བ་བཞུགས་535-551
ཁྲིད་རྒྱུན་སྤྱི་ཆིངས་བཞག་ཐོབ་གསུམ་གྱིས་རྣམ་པར་བཞག་པའི་གསུང་རྒྱུན་ཟིན་བྲིས་བཞུགས།་552-566

༄༅། །ཀུན་མཁྱེན་ཤེས་རབ་འོད་ཟེར་གྱི་ཟབ་གཏེར་པདྨའི་ཞལ་གདམས་ཆོས་སྐོར་རིན་ཆེན་བང་མཛོད་ཞེས་བྱ་བ་བཞུགས་སོ།།
པོད་དྲུག་པ།

༄༅། །པདྨའི་ཞལ་གདམས་རྩ་གསུམ་མཐོང་བ་ཡིད་འཕྲོག་གི་བརྒྱུད་པའི་གསོལ་འདེབས་བཞུགས་སོ། །

༄༅། །ཨོཾ་ཨཱཿཧཱུྃ༔ གཉིས་མེད་བརྗོད་དུ་མེད་པ་ལྷན་ཅིག་སྐྱེས༔ འགྲོ་འོང་རེ་དོགས་བྲལ་བ་ཆོས་ཀྱི་དབྱིངས༔ དུས་གསུམ་འགྱུར་བ་མེད་པ་དག་པའི་སྐུ༔ ཀུན་བཟང་
ཐོག་མའི་མགོན་པོ་དེ་ལ་འདུད༔ གང་སྐུ་བདེ་སྟོང་སྒྱུ་མའི་རོལ་གར་མཁན༔ གང་གསུང་བརྗོད་བྲལ་གྲགས་སྟོང་སྒྲ་སྒྲོགས་པ༔ གང་ཐུགས་སྤྲོས་བྲལ་སྙིང་རྗེའི་རོས་གང་བའི༔ ཟུང་
འཇུག་དཔལ་མངའ་རྣམ་སྣང་མགོན་ལ་འདུད༔ མཐའ་ཡང་བརྗོད་དང་བྲལ་བའི་ལྷ་ལམ་དུ༔ ཟུང་འཇུག་བདེ་ཆེན་དཔལ་གྱི་ཉིན་མཚན་མགོན༔ འཁོར་ཚོགས་རྒྱུ་སྐར་དབུས་ན་ཐོགས་མེད་རྒྱུ༔
སྒྲིབ་བྲལ་འོད་ལུས་མངོན་གྱུར་པདྨར་འདུད༔ མཁྱེན་དང་བརྩེ་བའི་འོད་སྣང་དྲ་བ་ཅན༔ ཐུབ་བསྟན་ལྷ་ལམ་ངོས་ལ་ཐོགས་མེད་རྒྱུ༔ ཟབ་ལམ་པདྨོའི་ཚལ་རབ་རྒྱས་མཛད་པ༔ ཡང་

༄༅། །དག་ལམ་སྩོལ་བེེ་རོ་ཙ་ལ་འདུད༔ བརྒྱུད་པ་ཁ་བའི་རྡུལ་བརྩེགས་ལེགས་འོངས་ཤིང་༔ ལེགས་བཤད་ཆུ་བོའི་རྒྱུད་ལྟར་མ་ཉམས་པས༔ འབྲེལ་ཚད་བདེ་ཆེན་ས་
ལ་འགོད་མཛད་པའི༔ རྗེ་བཙུན་པྲཛྙཱ་རསྨི་ཞབས་ལ་འདུད༔ ཉོན་མོངས་དུག་ལྔ་ཞི་བྱེད་སྨན་གྱི་མཆོག༔ སྐལ་ལྡན་ཚིམ་པར་བྱེད་པ་བདུད་རྩིའི་བཅུད༔ མ་དང་མཁའ་འགྲོ་རང་བཞིན་
འདུ་བའི་ཆོས༔ ཟབ་ལམ་རྩ་གསུམ་མཆོག་གྱུར་དེ་ལ་འདུད༔ རིག་འཛིན་དམ་ཚིག་ལྡན་པའི་ལས་གྱི་གྲོགས༔ བསྟན་དང་འགྲོ་ལ་འཚེ་བའི་གཤེད་མ་མཛད༔ ཟབ་གཏེར་གཉེར་
མཛད་རྡོ་རྗེ་གཤོག་རྒོད་མ༔ སྐལ་བཟང་ལམ་གྱི་གྲོགས་མཛད་དེ་ལ་འདུད༔ འདུ་འཛིས་རབ་དབེན་མཁའ་འགྲོ་འདུ་བའི་གནས༔ ལས་སང་སྐྱེས་བུའི་ཡིད་འཕྲོག་གྲུ་འཛིན་ངོགས༔ གཏེར་
གནས་མཆོག་གྱུར་རིན་ཆེན་སྤུངས་པ་ཞེས༔ གཏེར་མཛོད་དུ་མའི་གནས་གྱུར་དེ་ལ་འདུད༔ གསོལ་འདེབས་བུ་ལ་ཟབ་གསལ་གཉིས་མེད་ཀྱི༔ གདམས་པའི་མཆོག་གྱུར་མངོན་སུམ་

རྟོགས་པ་དང་༔ བདག་སོགས་འགྲོ་བ་མ་ལུས་ཐམས་ཅད་ཀུན༔ ཚེ་འདིར་ཟུང་འཇུག་འོད་ལུས་འགྲུབ་པར་ཤོག༔ཟབ་གཏེར་བདག་པོའང་དེ་ལ་སྦྲང་བན་བདག་གིས་བཀའ་དྲིན་གསོ་བའི་ངོར་གནང་བའོ་

༄༅། །ཡང་བརྒྱུད་པའི་གསོལ་འདེབས་བཞུགས་སོ། །

༄༅། །འུའུའུ༔ ཆོས་སྐུ་ཀུན་བཟང་ཡབ་ཡུམ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་
རློབས༔ ལོངས་སྐུ་རྡོ་རྗེ་སེམས་དཔའ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ སྤྲུལ་
སྐུ་དགའ་རབ་རྡོ་རྗེ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ རིག་འཛིན་པདྨ་ཡབ་ཡུམ་ལ༔ བདག་
ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ ལོ་ཆེན་བཻ་རོ་ཙཱ་ན་ལ༔ བདག་ཡིད་གདུང་བའི་གསོལ་བ་འདེབས༔

༄༅། །སྐུ་གསུམ་རང་ངོ་འཕྲོད་པ་དང༔ འོད་ལུས་འགྲུབ་པར་བྱིན་གྱིས་རློབས༔ འོད་གསལ་སྣ་ཚོགས་རང་གྲོལ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་
གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ རྒྱལ་སྲས་ཀརྨ་ཀུན་བཟང་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔
འོད་ལུས་འགྲུབ་པར་བྱིན་གྱིས་རློབས༔ བཤེས་གཉེན་རིན་ཆེན་དར་རྒྱས་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང༔ འོད་ལུས་འགྲུབ་པར་
བྱིན་གྱིས་རློབས༔ གསང་བདག་ཕྲིན་ལས་ལྷུན་གྲུབ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔

ཆོས་རྒྱལ་གཏེར་བདག་གླིང་པ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ ངག་དབང་ཀུན་བཟང་
པདྨ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ ཀུན་བཟང་གྲོལ་བའི་མཚན་ཅན་ལ༔ བདག་ཡིད་
གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང༔ འོད་ལུས་འགྲུབ་པར་བྱིན་གྱིས་རློབས༔ རིག་འཛིན་འཇིགས་མེད་གླིང་པ་ལ༔ བདག་ཡིད་གདུང་བའི་གསོལ་བ་
འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ རྗེ་བཙུན་བྱང་ཆུབ་རྡོ་རྗེ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་
རང་ངོ་འཕྲོད་པ་དང༔ འོད་ལུས་འགྲུབ་པར་བྱིན་གྱིས་རློབས༔ འཇིགས་མེད་ཡེ་ཤེས་རྡོ་རྗེ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང༔ འོད་

༄༅། །ལུས་འགྲུབ་པར་བྱིན་གྱིས་རློབས༔ དྲིན་ཆེན་རྩ་བའི་བླ་མ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་།
བྱིན་གྱིས་རློབས༔ རྩ་གསུམ་ཞི་ཁྲོའི་ལྷ་ཚོགས་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང༔ འོད་ལུས་འགྲུབ་པར་བྱིན་གྱིས་རློབས༔ གྲོལ་
ཐིག་དགོངས་པ་རང་གྲོལ་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ མཆེད་ལྕམ་རྡོ་རྗེའི་སྤུན་
གྲོགས་ལ༔ བདག་ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔ བཀའ་སྲུང་དམ་ཅན་རྒྱ་མཚོ་ལ༔ བདག་
ཡིད་གདུང་བའི་གསོལ་བ་འདེབས༔ སྐུ་གསུམ་རང་ངོ་འཕྲོད་པ་དང་༔ འོད་ལུས་འགྲུབ་པར་བྱིན་གྱིས་རློབས༔

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ རྐང་གྲངས་གོ་རིམ་པྲཛྙཱ་རསྨིས་བཀོད་པ་བཞུགས་སོ༔

༄༅། །རྩ་བ་གསུམ་གྱི་ལྷ་ལ་ཕྱག་འཚལ་ལོ༔ འདིར་བླ་རྫོགས་ཐུགས་གསུམ་གཅིག་ཏུ་དྲིལ་བའི་གདམས་པ་ཟབ་མོ༔ པདྨའི་ཞལ་གདམས་རྩ་གསུམ་མཐོང་བ་རང་གྲོལ་
གྱི་སྐོར་ལ༔ རྣམ་པར་ཐར་པ་ལས་སྣང་གསལ་བར་བཀོད་པ༔ རྣམ་ཐར་གསོལ་འདེབས་དོན་གཉིས་མཐར་ཕྱིན༔ བརྒྱུད་པའི་གསོལ་འདེབས་བྱིན་རླབས་སྤྲིན་ཕུང་༔ ཡང་
བརྒྱུད་པའི་གསོལ་འདེབས༔ ཐེམ་བྱང་གནད་ཐེམ༔ གསང་བ་སྤྱི་རྒྱུད་ལས་བྱུང་བའི་བསྙེན་གནས་གསོ་སྦྱོང་བླང་བ༔ བླ་སྒྲུབ་ལམ་རྒྱས་འབྲིང་བསྡུས་གསུམ་གྱི་རྩ་ཐོ་འདིར་མ་ཚང་། མཆན། བླ་སྒྲུབ་གདུང་
བ་ཞི་བྱེད༔ འདིའི་ལས་མཐའ་གསལ་བ༔ བསྙེན་སྒྲུབ་རྣམ་གསུམ་རྩ་བའི་དབང་༔ ཚེ་སྒྲུབ་བརྟན་བཞུགས་ལ༔ ཚེ་སྒྲུབ་པདྨའི་འཛབ་བཟླས༔ དེའི་གསང་བའི་སྙིང་བྱང་བླ་མའི་

༄༅། །རྫོགས་རིམ་ལམ་འབྲིང་པོ་ཡིན༔ སྤྲ་ཁྲིད་ཉེ་བར་བསྡུས་པ༔ ལས་བྱང་ལྷན་ཐབས་ངག་སྒྲིག་ལ༔ བླ་མ་རིག་འཛིན་ཀུན་འདུས་ཀྱི་བདག་མདུན་དབང་དོན་དེ་ཉིད་
གསལ་བ༔ རྫོགས་རིམ་གྲོལ་ཐིག་ཀ་དག༔ བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ཞེས་བྱ་བ་ལམ་རྒྱས་པཿ གསང་བ་རྨད་དུ་བྱུང་བ་ལག་རྗེས་ཙིཏྟ་མཆན། འདིར་རྒྱས་བའི་ཁྲིད་ཡིག་ཡིན་
འདིར་མ་ཚང་། དམར་པོ༔ གཉིས་སྦྱོར་གྱི་གནད་འགྲིམས་ཡིག་ཆུང་༔ ཡང་དག་ལམ་ཞུགས་ལས་གཟེར་དྲུག་གནད་ཀྱི་ཡིག་ཆུང་༔ རླུང་སེམས་གནད་ཀྱི་ལྡེ་མིག་ཅེས་པའི་ཡིག་ཆུང་
རིགས་བཞི་སྦས་པའི་མངོན་པར་གསལ་བའི་སྒྲོན་མེ༔ གསང་བའི་ཡིག་ཆུང་གུད་དུ་བཀོལ་བ༔ འདའ་ཀ་མ་འོད་ཀྱི་འཕོ་བ༔ ཆོས་བདག་སྤྱི་གཏེར་གྱི་ལུང་བསྟན༔ སྐུ་གསུམ་

རིགས་བསྡུས་པདྨ་གུ་རུའི་སྒྲུབ་པ་ཐུགས་ཀྱི་སྙིང་པོ༔ རིགས་བསྡུས་བརྡ་དབང་ལྔ་པཿ བླ་མའི་རྫོགས་རིམ་བསྡུས་པ་ཡིན༔ མིང་དང་བྲལ་བའི་སྙན་བརྒྱུད་སྤྱིའི་རྩ་བ༔ དེའི་དམིགས་
རིམ་འཕྱུག་མེད་གསལ་བ༔ དེའི་སྦས་དོན་གསལ་བ༔ རྒྱབ་ཡིག་ངག་བསྒྲིག སྤྱི་ཆིངས་བསྡུས་པ་གནད་ཀྱི་སྤྱི་དོན༔ རྩ་བའི་ཚིག་འགྲེལ་ཐར་པའི་འཇུག་ངོགས༔ རྫོགས་
རིམ་གསུམ་ཀའི་སྙིང་པོ་རྩ་གསུམ་པདྨ་རཱ་ག ཐུགས་སྒྲུབ་གསང་འདུས་བླ་མེད་རྩ་གསུམ་འདུས་པའི་བསྐྱེད་རྫོགས་ཡི་གེ་མེད་པ་ལྷུན་འགྲུབ་ཡེ་ཤེས་དབང་གི་ཕྲེང་བ༔ དེའི་བུ་ཡིག་
ཡེ་ཤེས་གསལ་སྒྲོན༔ སྤྱི་ཆིངས་གནད་ཀྱི་ཡི་གེ་གབ་པ་མངོན་དུ་ཕྱུང་བ༔ ཡང་གསང་བཀའི་སྲུང་མ་དྲེགས་པ་གསུམ་སྒྲིལ༔ ཐུགས་སྒྲུབ་ཡང་དག་བླ་མེད་ཆོས་མཆོག་པདྨ་རཱ་གའི་
དམིགས་རིམ་འཕྱུག་མེད་གསལ་བྱེད༔ ལམ་དབང་རིག་གཏད་ཀྱི་ཞལ་གདམས་མདོར་བསྡུས༔ གུ་རུ་དྲག་པོ་ཡེ་ཤེས་གསང་བ༔ དྲག་སྒྲུབ་གནམ་ལྕགས་མེ་འབར༔ ཐུགས་

༄༅། །སྒྲུབ་གསུམ་དྲིལ་ཡང་གསང་སྙིང་པོ༔ དེའི་ཡིག་ཆུང་གསང་བ་མུ་ཏྲ་མྱུར་འགུགས༔ དཔལ་ཆེན་པོའི་ཐུགས་དབྱུང་བ་ཡང་དག་ཐིག་ལེ་གཅིག་མ༔ ཞི་ཁྲོའི་
བསྐྱེད་རྫོགས་ལམ་འབྲས་ཀྱི་སྙིང་པོ༔ དེའི་ཆོས་ཉིད་ཀློང་བཤགས༔ དམ་གྲིབ་ཉེས་པ་ཀུན་སེལ༔ ས་བདག་ཉེས་པ་ཀུན་སེལ༔ དེའི་ཚེ་སྒྲུབ་སྐོར་ལ་ཚེ་དཔག་མེད་འཆི་མེད་
སྐུ་གསུམ་འདུས་པ༔ མངོན་རྟོགས་ཀྱི་ལྷན་ཐབས་ཚེ་ཡི་དབང་ཆོག༔ ཚེ་སྒྲུབ་ཨ་ཏི་མི་ཤིགས་དྭངས་མ་གསུམ་ལྡན༔ འཆི་མེད་འཕོ་བ་ཆེན་པོར་སྒྲུབ་པའི་ཞལ་གདམས༔ ཐུགས་
རྗེ་ཆེན་པོའི་སྐོར་ལ༔ ཐུགས་རྗེ་ཆེན་པོ་པདྨ་དབང་ཕྱུག་གི་ལོ་རྒྱུས་ཕྱི་ནང་གསང་བ༔ དེའི་སྔོན་འགྲོ་གཏོར་མའི་རིམ་པ༔ དེའི་སྒྲུབ་ཐབས་གསང་བ་ཡེ་ཤེས་གཅིག་སྒྲུབ༔ དེའི་
སྨིན་བྱེད་དབང་གི་དགའ་སྟོན༔ དེའི་རྫོགས་རིམ་ཡེ་ཤེས་གསང་ཏིག༔ དེའི་བརྒྱུད་པའི་གསོལ་འདེབས༔ དེའི་དཔེ་རྒྱུད་ཉེ་བར་གསལ་བྱེད༔ རྟ་མགྲིན་གྱི་སྐོར་ལ༔ ཁྲོ་བོའི་

རྒྱལ་པོ་དབང་ཆེན་དྲེགས་པ་ཀུན་འདུལ་གྱི་སྐོར་ལ༔ བསྐྱེད་རྫོགས་འཁྲུལ་མེད་ཙིཏྟ་དམར་པོ༔ སྲུང་བའི་འཁོར་ལོ་གུད་དུ་ཕྱུང་བ༔ མདུན་བསྐྱེད་ཉེ་བར་སྒྲུབ་པ༔ དབང་གི་རྩ་ཐོ༔
བདག་མདུན་ངག་སྒྲིག་འདོད་འཇོའི་སྣང་བ༔ ཚོགས་མཆོད༔ དབང་ཆོག་གསང་བ་གཅིག་སྒྲུབ༔ རང་ལུས་ཨ་ནུའི་ཚོགས་མཆོད༔ བསྐྱེད་རིམ་ཉམས་གྲིབ་སེལ་བྱེད༔ རླུང་
ཞགས་ཡང་སྙིང་ཚངས་པ་ཆེན་པོ༔ ལུས་སྦྱིན་གྱི་གདམས་པ༔ བརྔན་སྦྱིན་བར་ཆད་ཀུན་སེལ༔ འདིའི་ལྷན་ཐབས་ངག་སྒྲིག༔ དེའི་གླུད་རབ༔ རྒྱལ་བསེན་བརླག་བྱེད་
བཏགས་ཆོག་མེའི་འཁོར་ལོ༔ རྒྱལ་བསེན་བརླག་བྱེད་ཀྱི་སྒྲིབ་ཤིང་དཔེའི་རིས༔ ལས་མཐའ་སྨ་འབེབས༔ དབང་སྡུད༔ འགོང་ཆོག༔ བསྐྲད་པ༔ ཕུངས་ཤིག༔ གྲོད་
པ་ཕུ་འདེབས༔ ཆོམ་རྐུན་འཆིང་བ་ལུགས་གཉིས༔ རྫས་མཐུ་ཕུང་བྱེད་ནག་པོ༔ རྫས་སྲུང་ནག་པོ་ཀུན་ཐུབ༔ མཚོན་སྲུང་རྡོ་རྗེའི་གོ་ཁྲབ༔ མདུན་བཤིག་ནག་པོ་བཟློག་མེད༔

༄༅། །སྒྲིབ་ཤིང་མུན་པ་ནག་པོ༔ སྟོབས་བསྐྱེད་དང་སྲིད་གཅོད༔ ཉེས་འབྱེད་སྤུ་གྲི་ནག་པོ༔ དེའི་དཔེའི་རིས༔ དྲག་པོ་རྫས་ཀྱི་ཐོག་འབེབས༔ དེའི་ཞལ་ཤེསཿ
མི་བརྗེད་གཟུངས་ཐོབ་ཤེས་རབ་བློ་འཕེལ༔ གཤིན་རྗེ་ཀུན་གྱི་སྙིང་པོ་ཕུང་ཟློག་ནག་པོ་བཟློག་མེད༔ གཤིན་རྗེའི་ཡང་ཟློག་སྤུ་གྲི་རེག་གཅོད༔ ཡང་བཟློག་གི་སྤུ་གྲི་སྲུང་བ་སྲོག་
གི་སྤུ་གྲི༔ དེའི་དཔེའི་རིས༔ སེལ་ནག་གནམལྕགས་འབར་མ༔ ཟ་ཡིག་རྡོ་རྗེ་ཕ་ལམ༔ ཟབ་མོ་ཁྱད་པར་གདམས་པ་ཡང་གསང་ཟུང་གཅིག་མ༔ སྐུ་ཚབ་མཐོང་བ་དོན་ལྡན་
གྱི་ལོ་རྒྱུས༔ ཆོས་རྒྱལ་སྲོང་བཙན་སྒམ་པོའི་སྐུ་ཚབ་ཀྱི་དཀར་ཆག༔ མཆོད་རྟེན་ཐུགས་རྗེ་འབྱུང་བ་དང་བྱང་ཆུབ་ཆེན་པོའི་དཀར་ཆག༔ མྱོང་གྲོལ་འཁོར་བ་དོང་སྤྲུག་གི་དཀར་ཆག༔
བྲམ་ཟེ་དུང་རྣ་ཅན་གྱི་ཤོ་དྲིལ་མྱོང་གྲོལ་དཀར་ཆག༔ འཇམ་དཔལ་ལ་གསུངས་པ་དམ་རྫས་ཀྱི་ཕན་ཡོན༔ ནོར་བུ་སྟག་ཤ་དེ་བའི་ལོ་རྒྱུས༔ གབ་རྒྱ་ཅན་ནས་ཁོལ་དུ་ཕྱུངས་བའི་

ཆོས་བདག་གི་ལུང་བསྟན་གཏེར་བདག༔ སྤྱི་གསོལ༔ བཀའ་སྲུང་མཆེད་བཞིའི་གསོལ་ཀ༔ བཀའ་སྲུང་རྡོ་རྗེ་གཤོག་རྒོད་མའི་སྲོག་དབང་༔ དེའི་གསོལ་མཆོད་ཀྱི་རིམ་པ༔
གསུམ་ཡོངས་རྫོགས་ཀྱི་གཏོར་མའི་དཔེ་རིས་རྣམས་ཀྱི་རྐང་གྲངས་གོ་རིམ་པྲཛྙཱ་རསྨིས་བཀོད་པ་དགེ་བར་གྱུར་ཅིག༔ མངྒ་ལཾ༔

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཤོག་དྲིལ་དང་པོ་ཁ་བྱང་གི་སྐོར་མིང་རྩེ་དང་པོའོ༔

༄༅། །འུ་འུ་འུ༔ ཐཊྱཊཿ འཁོར་འདས་བདག་པོ་པདྨ་རྒྱལ་པོ་ང་༔ ལྷོ་ནུབ་ཕྱོགས་སུ་སྲིན་པོ་འདུལ་ཕྱིར་འགྲོ༔ རྗེ་འབངས་སྨོན་ལམ་ལྷན་ཅིག་བཏབ་པ་རྣམས༔ ང་
དང་མི་འབྲལ་གསོལ་བ་རྒྱུན་དུ་ཐོབས༔ དུས་ངན་སྡིག་སྤྱོད་བཞི་བཅུ་ཁ་རལ་དུས༔ ཧོར་སོགས་ཁ་ལུད་རྒྱལ་བསེན་དབུས་ན་དར༔ ཆོས་མིན་ཆོས་ལྟར་བཅོས་པའི་དུས་དེ་རུ༔ འཇིག་
རྟེན་དབང་ཕྱུག་ཆུ་བོའི་ཚུལ་གནས་ཀྱི༔ ལྷ་མིའི་མཆོད་འོས་ཆོས་འཁོར་ལྷ་ས་ཡང་༔ ཀླུ་རྒྱལ་འགྲོ་བའི་དོན་ལ་ཕེབས་ཉེའི་དུས༔ དེ་དུས་བྱང་སེམས་སྤྲུལ་སྐུའང་འགའ་ཞིག་འབྱུང༔
ཁྱད་པར་སྤྱན་རས་གཟིགས་དང་ཁྲོ་བོའི་རྒྱལ༔ སྣ་ཚོགས་རང་གྲོལ་ཞེས་པའི་སྤྲུལ་སྐུ་འབྱུང་༔ བེ་རོ་ཁྱོད་ཀྱང་སྐྱེ་ཚུལ་གསུམ་བཟུང་ནས༔ ང་ཡི་ཟབ་གཏེར་གནས་ཀྱི་སྒོ་འབྱེད་ཅིང་༔

༄༅། །རིགས་སྤྲུལ་ས་ཕོ་སྟག་ལོ་འོད་ཟེར་མིང་༔ བདུད་དང་བར་ཆད་རྐྱེན་དུ་མ་སོང་ན༔ སྐུ་གསུང་ཐུགས་རྟེན་རྩ་གསུམ་ཞལ་གདམས་དང་༔ ཆོས་རྒྱལ་དབུ་སྐྲ་དྲི་མེད་སྐུ་ཤ་སྟེ༔
བྱང་སེམས་དཀར་དམར་རིན་ཆེན་སྣོད་བཅས་སོགས༔ མེ་མོ་གླང་ལ་གཏེར་སྒོ་དང་པོ་འབྱེད༔ དམན་པའི་ཚུལ་འཛིན་རིགས་ངན་ལྡན་པ་དེས༔ ཤེས་རབ་དང་བྲལ་འགྲོ་བ་མི་འདུལ་
བས༔ བྱང་སེམས་དཀར་དམར་རྒྱུ་རྐྱེན་མ་འགྲིགས་པར༔ དང་པོ་མི་ལ་གཉིས་པ་རེ་ཞིག་བཟུང༔ ཁྱད་པར་ཟབ་གཏེར་སྙིང་པོའི་རྣལ་འབྱོར་དང་༔ སྣ་ཚོགས་འགྲོ་ལ་ཕན་པའི་དོན་ལ
དུ་སྤྱོད༔ བར་ཆད་བདུད་ཀྱི་ཕྱོགས་ལས་རབ་རྒྱལ་ཏེ༔ ཕ་རོལ་ལྕེ་འབེབས་སྙོམ་ལས་ཆེར་བརྩམས་ན༔ ལོག་རྟོག་ཟིལ་གནོན་འགྲོ་བ་བརྩེ་བའི་ངང་༔ རང་ཡུལ་བསམ་ཡས་

དབང་ཕུག་གནས་རྣམས་སུ༔ ལེགས་ཚོགས་རྟེན་འབྲེལ་མ་ལུས་ཀུན་འགྲིག་ན༔ པདྨ་ང་ཡི་སྐུ་གསུམ་སྣང་བ་ཡི༔ ཡང་ཡང་མི་འབྱུང་དག་སྣང་དུས་སྐབས་དེར༔ གལ་ཏེ་མ་
འགྲིགས་རྫོགས་པར་མ་ཐོན་ན༔ དད་ལྡན་བུ་ཁྱོད་བསམ་པ་མ་ཕམ་དང་༔ པད་འབྱུང་ང་ཡི་གདམས་པ་དངོས་སུ་སྟོན༔ འོན་ཀྱང་དེ་དུས་འགྲོ་བ་འདུལ་དཀའ་བས༔ ཞལ་གདམས་
མན་ངག་བརྒྱ་རྩ་ཆེ་ཟབ་ཡང་༔ བསགས་པ་ཆུང་ངུའི་སྤྱོད་ཡུལ་མ་གྱུར་པས༔ དོན་གཉེར་མི་བྱེད་ཕན་ཚུན་འཆལ་གཏམ་སྨྲ༔ དེ་ཚེ་ཁྱོད་ནི་ངང་ཐུང་སྐྱོ་ཤས་སྐྱེས༔ རང་བློ་བསྐུལ་
ནས་གཅིག་ཏུ་དབེན་པར་སེམས༔ ཡང་ན་གཞན་དུ་སྐྱེ་བར་འཕོ་ཉེན་ཆེ༔ བློ་ཡི་ཡུལ་དུ་ཟབ་གཏེར་ཐེམས་སུ་ཉེ༔ དེ་ལྟར་ངེས་སོ་སྐལ་ལྡན་བུ་ཡིས་སོམས༔ རྡོ་རྗེ་གཤོག་རྒོད་
ཤ་ཟ་ལས་བྱེད་ཚོགས༔ དུས་བབས་ལས་འཕྲོ་ཅན་ལ་དངོས་སུ་སྤྲོད༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ དམ་རྒྱ༔ ཁ་ཐམ༔

༄༅། །མནྡྷ་གུ་ཧྱ༔ ཟབ་གཏེར་འདིའི་སྐོར་ཁ་བྱང་དང་བཅས་པ་མེ་མོ་ལུག་གི་ལོར་སྤྲེལ་གྱི་ཟླ་བའི་ཚེས་བཅུ་ལཿ བྲག་རི་རིན་ཆེན་སྤུང་པ་ནས་གདན་དྲངས་ཤིང༔ དེའི་མོད་
ལ་རྗེ་བཙུན་རཏྟའི་ཞབས་དྲུང་དང་བ ཅས་ཏེ༔ འཛམ་བུ་ཤིང་ཤུན་གྱི་ཤུན་པ་ལས་ཨོ་རྒྱན་རིན་པོ་ཆེས་ཕྱག་བྲིས་ལས་ཇི་ལྟར་འབྱུང་བ་བཞིན་ཤོག་དྲིལ་ངོས་ལ་དག་པར་ཕབ་སྟེ་དེ་ཉིད་
སླར་རང་གནས་བཞུགས་པའོ༔ མངྒ་ལཾ༔

༄༅། །པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ བླ་མ་རིག་འཛིན་ཀུན་འདུས་ཀྱི་བདག་མདུན་
དབང་དོན་དེ་ཉིད་གསལ་བ་ཞེས་བྱ་བ་བཞུགས་སོ༔

༄༅། །བདེ་གཤེགས་བླ་མ་ཡོངས་རྫོགས་འདུས་བའི་སྐུ༔ ཨོ་རྒྱན་བདྨའི་སྐུ་གསུང་ཐུགས་ལ་འདུད༔ བདེ་གཤེགས་བླ་མ་ཡོངས་རྫོགས་དབང་ཐོབ་ནས༔ དལ་འབྱོར་ལས་འབྲས་མི་རྟག་ཉེས་དམིགས་བསྒོམ༔ ཕྱི་ནང་ལོངས་སྤྱོད་རྫས་དང་མཐུན་རྐྱེན་
བསགས༔ ཐུན་ཚོགས་ལྔ་བོས་སྒྲུབ་པའི་གཞི་བཟུང་ལ༔ དཀོན་མཆོག་གསུམ་དང་བླ་མ་བདེ་གཤེགས་ལྷ༔ མདུན་གྱི་ནམ་མཁར་གསལ་བསྒོམ་སྐྱབས་འགྲོ་དང་༔ ཚད་མེད་འགྲོ་ལ་སྙིང་རྗེས་ཕན་སེམས་བསྐྱེད༔ ཡན་ལག་བཅུ་ཡིས་ཚོགས་བསགས་ཚད་མེད་བསྒོམ༔
ཚོགས་བསགས་སྐྱབས་གྱུར་ཛཿཧཱུྃ་བྃ་ཧོཿས་བསྟིམ༔ སྣོད་བཅུད་སྟོང་གསལ་རྡོ་རྗེའི་གུར་ནང་དུ༔ རང་གི་མདུན་དུ་ཏྲཱྃཿལས་རབ་བསྐྱེད་པའི༔ པད་སྡོང་དཀར་དམར་འདབ་སྟོང་རྒྱས་པའི་
དབུས༔ ཨ་ལས་ཟླ་བ་མ་ལས་ཉི་སྟེང་ཧཱུྃ༔ དེ་ལས་འོད་འཕྲོས་ཡོངས་སུ་གྱུར་པ་ལས༔ བདེ་གཤེགས་ཀུན་འདུས་མ་ཧཱ་གུ་རུ་ཉིད༔ ཞལ་གཅིག་ཕྱག་གཉིས་དཀར་དམར་འཛུམ་མདངས་ལ༔

༄༅། །མཛེས་པའི་སྤྱན་གཉིས་གདུལ་བྱའི་ཡུལ་ལ་གཟིགསཿ ཤངས་ཀྱི་དབྱིབས་རྣོ་སྨིན་མ་འཁྱུག་ཅིང་གསལ༔ ཞལ་གྱི་དཀྱིལ་འཁོར་ཟླ་རྒྱས་པདྨའི་མདངས༔ ཕྱག་གཡས་
རྡོ་རྗེ་རྩེ་ལྔ་མཁའ་ལ་གདེངས༔ གཡོན་པ་པད་ཕོར་བདུད་རྩིས་གང་བ་ནི༔ ལྟེ་བར་བསྣམས་ནས་གསང་བའི་ཡུམ་ལ་འཁྱུད༔ གྲུ་མོར་འཆང་བ་རྡོ་རྗེ་ཁ་ཊྭཱྃ་ག༔ མེ་ལོང་དར་དཔྱངས་སྟག་
རས་གཟིག་རས་དང་༔ ཌ་རུ་གཡེར་ཁ་སིལ་ཁྲོལ་ཚངས་སྐུད་ལྡན༔ མཛེས་པའི་པད་ཞྭ་འདབ་ལྡན་བརྒྱན་པ་ལ༔ ཟ་འོག་པདྨ་སྣ་ཚོགས་རྡོ་རྗེས་སྤྲས༔ རྡོ་རྗེ་གཙུག་གཏོར་དར་སྣའི་
ཅོད་པན་ཅན༔ ཉི་ཟླའི་མཐོངས་གསལ་མེ་ལོང་ལྔ་ཡིས་བརྒྱན༔ དཀར་དམར་སྤེལ་བའི་ན་བཟའ་དྲི་མ་མེད༔ མཐིང་ནག་དར་གྱི་ཕོད་ཆེན་རྡོ་རྗེ་ཡི༔ གང་ཐོད་བྱི་ཐིར་ཁ་མཚམས་
སྟག་རས་ཅན༔ ཆོས་གོས་དར་དམར་བེར་ཕྱམ་སྐུ་ལ་གསོལ༔ སྙན་ཆ་མགུལ་དོ་རིན་ཆེན་རུས་པས་མཛེས༔ འོད་ལྔའི་ཀློང་ན་རྡོ་རྗེའི་སྐྱིལ་ཀྲུང་བཞུགས༔ མཚན་དང་དཔེ་

རྫོགས་ཡན་ལག་དྲུག་ཅུའི་དབྱངས༔ བསམ་ཡས་ཏིང་འཛིན་ངང་དུ་མི་གཡོ་བ༔ དེ་ཡི་པང་དུ་ལྷ་ལྕམ་མནྡཱ་ར༔ དཀར་དམར་མདངས་ལྡན་ཕྱག་གཉིས་གྲི་ཐོད་འཛིན༔ སྒེག་བཞད་འཛུམ་
པས་ཡབ་ཀྱི་མགུལ་ནས་འཁྲིལ༔ དབུ་སྐྲ་ཕྱེད་བཅིངས་ཅུང་ཟད་ཐུར་དུ་གྲོལ༔ རིན་ཆེན་རུས་བརྒྱན་ཕྱག་རྒྱ་རྣམ་ལྔ་འཆང་༔ དགྱེས་ཤིང་མི་གཡོ་བརྟན་པར་བཞུགས་པར་གྱུར༔ པདྨའི་
སྡོང་པོ་ཡལ་ག་ལོ་འདབ་ལྡན༔ ཕྱོགས་མཚམས་བརྒྱད་དུ་འབར་བའི་པད་སྟེང་དུ༔ ཕྱི་ལྟར་བྱང་སེམས་ནང་ལྟར་སྒྲུབ་སྡེ་བརྒྱད༔ གསང་བ་སློབ་དཔོན་བཀའ་བབས་རྣམ་བརྒྱད་དང་༔ 
ཡང་གསང་དུར་ཁྲོད་གནས་ཀྱི་མཚན་བརྒྱད་ཉིད་༔ གཞན་ཡང་སྲིད་གསུམ་དཔའ་བོ་རྣལ་འབྱོར་མ༔ སྤྱོད་ཚུལ་སྐྱེ་མཆེད་སྐུ་མདོག་མ་ངེས་ཤིང་༔ ཞལ་གཅིག་ཕྱག་གཉིས་གྲི་གུག་ཐོད་
ཁྲག་ཐོགས༔ རུས་རྒྱན་དུར་ཁྲོད་ཆས་ལྡན་བརྐྱངས་བསྐུམས་གར༔ ཟག་མེད་ཡར་མར་དགའ་བཞིའི་ངོ་བོར་བཞུགས༔ གུ་རུའི་སྤྱི་གཙུག་འོད་ཁྱིམ་ཐིག་ལེའི་དབུས༔ རྒྱལ་བའི་

༄༅། །མཆོག་གྱུར་འཕགས་པ་སྤྱན་རས་གཟིགས༔ གཡས་མཆོག་སྦྱིན་གྱི་ཕྱག་རྒྱས་བད་དཀར་གྱི་ཡུ་བ་འཛིན་པ༔ གཡོན་དཀོན་མཆོག་གསུམ་གྱི་ཕྱག་རྒྱ་ཐུགས་ཀར་གཏད་པའོ༔ ཞལ་གཅིག་ཕྱག་གཉིས་དུང་མདོག་
རྒྱན་དང་ལྡན༔ དེ་ཡི་སྤྱི་གཙུག་སངས་རྒྱས་སྣང་མཐའ་ཡས༔ དམར་གསལ་ཞལ་གཅིག་ཕྱག་གཉིས་ལྷུང་བཟེད་བསྣམས༔ དར་དམར་ཆོས་གོས་རྡོ་རྗེ་སྐྱིལ་ཀྲུང་བཞུགས༔ ཧཱུྃ༔
ཀུན་ཀྱང་གནས་གསུམ་འོད་ཀྱི་ཞིང་ཁམས་ནས༔ རིག་འཛིན་བརྒྱུད་པ་སྒྲུབ་སྡེ་བརྒྱད་ཀྱི་ལྷ༔ མཁའ་འགྲོ་དམ་ཅན་འཁོར་དང་བཅས་པ་རྣམས༔ སྒྲུབ་མཆོག་བདག་ལ་བྱིན་གྱིས་བརླབ་ཕྱིར་
གཤེགས༔ གུ་རུ་དྷེ་ཝ་ཌཱ་ཀི་ནཱི་ས་མ་ཡ་ཛཿཛཿ དགྱེས་ཤིང་མི་གཡོ་ཀུན་ཀྱང་བརྟན་པར་བཞུགས༔ དབང་སྐུར་བྱིན་རློབས་མཆོག་གི་དངོས་གྲུབ་སྩོལ༔ སྐྱབས་སུ་འགྲོ་བ་ནི༔ ཧཱུྃ༔ བླ་
མ་ཡི་དམ་ཌཱ་ཀི་ཀུན་གྱི་མཆོག༔ སྐུ་གསུང་ཐུགས་ནི་དཀོན་མཆོག་གསུམ་གྱི་དཔལ༔ སྒོ་གསུམ་དང་བས་འདི་བཟུང་བྱང་ཆུབ་བར༔ བདག་སོགས་འགྲོ་ཀུན་གུས་པས་སྐྱབས་སུ་མཆི༔

ལན་གསུམ༔ སེམས་བསྐྱེད་པ་ནི༔ ཧཱུྃ༔ བླ་མ་རྩ་གསུམ་སྐྱབས་ཀྱི་མཆོག་ཏུ་འཛིན༔ འགྲོ་བའི་དོན་དུ་སྨོན་འཇུག་སེམས་བསྐྱེད་དེ༔ སྐུ་གསུང་ཐུགས་དང་མཉམ་སྦྱོར་གསང་སྔགས་ཀྱི
དམ་ཚིག་སྡོམ་པ་རྟག་ཏུ་བསྐྱང་བར་བགྱི༔ ལན་གསུམ༔ ཡན་ལག་བདུན་པ་ནི༔ ཧཱུྃ༔ བླ་མ་ཡི་དམ་ཌཱ་ཀིའི་ལྷ་ཚོགས་རྣམསཿ ཚོགས་གཉིས་བསགས་ཕྱིར་རྟེན་གྱི་མཆོག་ཏུ་འཛིན༔ དགའ་
མགུ་རངས་པའི་སེམས་ཀྱིས་གུས་ཕྱག་འཚལ༔ དངོས་སུ་འབྱོར་དང་ཡིད་སྤྲུལ་མཆོད་པས་མཆོད༔ སྡིག་པའི་ཚོགས་དང་དམ་ཚིག་ཉམས་ཆག་བཤགས༔ དགེ་ཚོགས་མཛད་
པ་ཀུན་ལ་ཡི་རང་ངོ་༔ ཐེག་གསུམ་ཆོས་ཀྱི་འཁོར་ལོ་བསྐོར་བར་བསྐུལ༔ འགྲོ་ལ་ཕན་མཛད་མྱ་ངན་མི་འདར་བཞུགས༔ བདག་གཞན་དགེ་བ་བྱང་ཆུབ་ཆེན་པོར་བསྔོ༔ དེ་ལྟར་
ཉམས་བླངས་དགེ་ཚོགས་ལ་བརྟེན་ནས༔ མཁའ་ཁྱབ་འཁྲུལ་པའི་སེམས་ཅན་ཐམས་ཅད་ལ༔ བྱམས་དང་སྙིང་རྗེ་དགའ་བ་ཚད་མེད་དང་༔ བཏང་སྙོམས་ལ་བརྟེན་མཉམ་ཉིད་ཆོས་ཀྱི་སྐུ༔ འགྲོ་བ་།

༄༅། །ཀུན་གྱིས་ཡང་དག་གནས་ཐོབ་ཤོག༔ ཧཱུྃ༔ དེང་ནས་བདག་དང་སེམས་ཅན་རྣམས༔ ཡེ་ནས་གཉིས་སུ་མེད་པ་ལ༔ རང་སྣང་འཐས་པས་གཉིས་སུ་བཟུང་༔ 
མཐའ་མེད་འཁོར་བར་སྡུག་བསྔལ་མྱང་༔ ད་ནི་སྲིད་པའི་མཐའ་གྲོལ་ནས༔ ཡེ་ཤེས་ཀློང་ནས་སངས་རྒྱས་ཕྱིར༔ སྙིང་ནས་གདུང་བའི་ཤུགས་བསྐྱེད་དོ༔ མོས་གུས་བསྐྱེད་
ཅིང་མཆི་མ་བླག༔ འདི་ལྟར་གསོལ་བ་གདབ་བར་བྱ༔ ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བསྙེན་བའོ༔ ཨོཾ་བཛྲ་མ་ཧཱ་གུ་རུ་སརྦ་སིདྡྷི་ཧཱུྃ་ཕཊ༔ ཉེ་བསྙེན་ནོ༔ ཞེས་
པའི་ང་རོས་བརྒྱ་སྟོང་ཁྲི་འབུམ་བཟླ༔ གསོལ་བཏབ་བསྙེན་པས་མདུན་གྱི་ལྷ་ཚོགས་ལས༔ དཀར་དམར་མཐིང་ཚོགས་བསམ་ཡས་འོད་ཟེར་གྱིས༔ གནས་གསུམ་གང་བས་སྒོ་གསུམ་རིམ་པར་
སྦྱངས༔ སྐུ་གསུང་ཐུགས་སུ་བྱིན་གྱིས་རློབ་པ་དང་༔ འོད་ཟེར་ཕར་འཕྲོས་སྐུ་གསུང་ཐུགས་ལ་ཐིམ༔ ཕྱི་ནང་གསང་བའི་མཆོད་པས་མཉེས་པ་དང་༔ བར་དུ་འོད་ཟེར་སྣོད་བཅུད་ཐམས་

ཅད་གང་༔ བླ་མ་ཡི་དམ་མཁའ་འགྲོར་གསལ་བའི་ངང་༔ རིག་བ་གཟེངས་བསྟོད་བླ་མར་མོས་གུས་ཀྱིས༔ ང་རྒྱལ་དྲག་པོས་ཐུན་གྱི་སུམ་ཆ་བཟླ༔ དེ་ནི་བསྙེན་པའི་བསྙེན་བ་ཞེས་བྱ་སྟེ༔ ཕྱོགས་བཅུ་དུས་གསུམ་བླ་མ་རྩ་གསུམ་གྱི༔ བྱིན་
རླབས་ཡེ་ཤེས་དངོས་གྲུབ་འབེབས་པའི་གནད༔ ཛབ་དབྱངས་ངང་བའི་སྐད་ལྟར་བཟླ་བར་བྱ༔ ཐུན་མཚམས་འོད་ཟེར་སྤྲོ་བསྡུའི་དབང་བཞི་བླང་༔ ཚོགས་ཞིང་འོད་ཞུ་རང་དང་གཉིས་མེད་བསྟིམ༔ མ་བཅོས་ཁྱབ་བརྡལ་ཟུང་
འཇུག་ངང་ལ་བཞག༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ ༈ དངོས་གཞི་རྟེན་མཆོད་ལག་ལེན་རྒྱས་བར་བཤམ༔ ཁྲུས་བྱས་གོ་བགོས་བདུད་རྩི་ཡང་དག་མྱང་༔ ཐོད་ཇ་ཅང་ཏེའུ་ཇ་དང་དྲིལ་བུ་དང་༔ སྦོས་དང་དར་འཕན་བླ་བྲེ་ཡོལ་
བས་བརྒྱན༔ སྒྲུབ་པའི་གྲོགས་དང་བཅས་ཏེ་ཕྱི་རོལ་དུ༔ སྔོན་འགྲོའི་གཏོར་མ་པདྨའི་དབྱིབས་ཅན་ལ༔ དཀར་གསུམ་སྨན་ཆུ་ཆང་དང་བདུད་རྩིས་བྲན༔ དང་པོ་བགེགས་ལ་གཏོར་མ་སྦྱིན་པ་ནི༔ རྃ་ཡྃ་ཁྃ་གསུམ་ཨོཾ་ཨཱཿཧཱུྃ་གསུམ་གྱིས༔ བསྲེག་གཏོར་སྦྱངས་
དང་བྱིན་བརླབ་ཚུལ་བཞིན་བྱ༔ ཧཱུྃ༔ ཡུལ་ཕྱོགས་འདི་དག་ཀུན་ལ་གནས་པ་ཡི༔ ལྷ་ཀླུ་གནོད་སྦྱིན་སྲིན་པོ་འབྱུང་པོ་དང་༔ ཡི་དྭགས་ཤ་ཟ་རྗེད་བྱེད་སྨྱོ་བྱེད་དང་༔ མཁའ་འགྲོ་མ་མོ་

༄༅། །འཁོར་དང་བཅས་པ་རྣམས༔ མཆོད་སྦྱིན་གཏོར་མ་བཟང་པོ་འདི་ཉིད་བཞེས༔ བར་དུ་གཅོད་པའི་བསམ་སྦྱོར་ཀུན་སྤོངས་ལ༔ ཞི་དང་ཕན་པའི་སེམས་ཀྱིས་
གནས་པར་བགྱི༔ མཧཱ་པཉྩ་བ་ལིཾ་ཏ་ཁཱ་ཧི་ཁཱ་ཧི༔ གཉིས་པ་བཀའ་བསྒོ་ཞིང་མཚམས་བཅད་པ་ནི༔ ཧཱུྃ༔ ཡེ་ཤེས་རོལ་པ་དཔལ་གྱི་སྐུར་གསལ་བའི༔ སྐུ་གསུང་ཐུགས་ལས་སྤྲུལ་པའི་ཁྲོ་
ཚོགས་ཀྱིས༔ བགེགས་རིགས་མ་ལུས་རྒྱ་མཚོའི་མཐར་བསྐྲད་བགྱི༔ ཨོཾ་སུམྦྷ་ནི་སུམྦྷ་ཧཱུྃ༔ གྷྲྀཧྣ་གྷྲྀཧྣ་ཧཱུྃ༔ གྷྲྀཧྣ་པ་ཡ་གྷྲྀཧྣ་པ་ཡ་ཧཱུྃ༔ ཨཱ་ན་ཡ་ཧོ༔ བྷ་ག་ཝཱན་བིདྱ་རཱ་
ཛཱ་ཨ་ཧཱུྃ་ཕཊ༔ སྲུང་འཁོར་བསྒོམ་བ་ནི༔ ཧཱུྃ༔ ཡེ་ཤེས་རོལ་པ་དཔལ་གྱི་ཐུགས་ལས་བྱུང་༔ རྡོ་རྗེ་འཁོར་ལོ་རལ་གྲི་རྒྱ་གྲམ་དང་༔ མདའ་མཚོན་ཕུར་བུ་མེ་དཔུང་ཕྱོགས་མཚམས་གཏམས༔
བསྐལ་པའི་རླུང་ཡང་གནས་འདིར་ལྡང་མི་འགྱུར༔ ཨོཾ་བཛྲ་ཙཀྲ་ཏཱིཀྵ་ན་ཀཱི་ལ་ཡ་ཛྭ་ལ་རཾ་ཧཱུྃ་ཕཊ༔ ཧཱུྃ༔ ཡེ་ཤེས་རོལ་པ་དཔལ་གྱི་སྐུ་གསུང་ཐུགས༔ ཡོན་ཏན་ཕྲིན་ལས་སྤྲུལ་པ་

ཁྲོ་བོའི་ཚོགས༔ འཇིགས་སྐུ་རྔམ་བཀྲག་རྣོ་བའི་མཚོན་ཆར་འབེབས༔ བར་མཚམས་མེད་པ་ཁྲོ་བོའི་སྤྲིན་ཆེན་འཁྲིགས༔ ཨོཾ་བཛྲ་ཀྲོ་དྷ་སརྦ་ས་མ་ཡ་རུ་ལུ་རུ་ལུ་ཧཱུྃ་ཕཊ༔ གསུམ་པ་བརྡ་
སྒོ་དབྱེ་བ་ནི༔ ཧཱུྃ༔ བླ་མ་ཡི་དམ་ཌཱ་ཀིའི་དཀྱིལ་འཁོར་ནི༔ ཀུན་ནས་མ་འདྲེས་ཡོངས་སུ་ཁྱབ་ཅིང་བརྡལ༔ རང་ངོ་མ་ཤེས་ཡུལ་དྲུག་རྟོག་པས་བཅིངས༔ རང་རིག་དོན་གྱི་འཆར་སྒོ་
དབྱེ་རུ་གསོལ༔ བྷྲཱུྃ་པྲ་ཝེ་ཤ་ཡ་ཕཊ༔ བཞི་པ་བརྡ་བྱག་འཚལ་བ་ནི༔ ཧཱུྃ༔ རྩ་གསུམ་ཀུན་སྣང་རང་རིག་ལྷ་ཡི་ཚོགས༔ སྤྲོ་དང་བསྡུ་བའི་ཡོངས་དབྱེ་མི་འཚལ་ཡང་༔ རང་ངོ་མ་འཚལ་ཐ་
དད་བློས་བཅིངས་པ༔ རང་ཤེས་འཁྲུལ་པ་བྲལ་ཕྱིར་ཕྱག་འཚལ་ལོ༔ ཨ་ཏི་པཱུ་ཧོ༔ པྲ་ཏིཙྪ་ཧོ༔ ལྔ་པ་དམ་བཅའ་བ་ནི༔ ཧཱུྃ༔ བླ་མ་ཡི་དམ་ཌཱ་ཀིའི་ལྷ་ཚོགས་རྣམས༔ ཡེ་ནས་
རང་དང་ཐ་དད་གཉིས་མེད་པ༔ མ་རིག་དབང་གིས་གཉིས་སུ་བཟུང་ལགས་ཀྱང་༔ དེང་ནས་གཉིས་མེད་ཡེ་ཤེས་གཅིག་ཏུ་བཟུང་༔ ཨོཾ་བཛྲ་ཙིཏྟ་ཧཱུྃ༔ དྲུག་བ་བྱིན་དབབ་པ་ནི༔ ཧཱུྃ༔

༄༅། །བླ་མ་ཡི་དམ་ཌཱ་ཀིའི་སྐུ་གསུང་ཐུགས༔ རང་རྩལ་འགགས་མེད་ནམ་མཁའི་མཐའ་དང་མཉམ༔ ཛཿཧཱུྃ་བྃ་ཧོཿས་ཆོས་དབྱིངས་གནས་ནས་གཤེགས༔ གཉིས་མེད་བརྟན་
བཞུགས་བྱིན་དབང་བསྐུར་དུ་གསོལ༔ ཨོཾ་ཨཱཿཧཱུྃ་ཧྲཱིཿབཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿཛཿ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཨཱ་ཝེ་ཤ་ཡ་ཨ་ཨ་ཨཱ༔ ཞེས་པའི་རྗེས་ལ་ཡི་གེ་བརྒྱ་
པའི་བཤགས་པ་བྱའོ༔ བདུན་བ་མཆོད་བ་བྱིན་གྱིས་བརླབ་པ་ནི༔ ཧཱུྃ༔ བླ་མ་རྩ་གསུམ་སྣང་སྲིད་དག་པ་ལ༔ རང་རྩལ་མ་འགགས་མཆོད་པའི་ཆོ་འཕྲུལ་གྱིས༔ ཀུན་བཟང་མཆོད་སྤྲིན་རྒྱ་མཚོར་བྱིན་
བརླབས་ནས༔ ཡེ་ཤེས་ལྔ་རྫོགས་སྐུ་གསུང་ཐུགས་སུ་བརླབ༔ ཨོཾ་ཨཱཧཱུྃ་སརྦ་པཱུ་ཛ་མེ་གྷ་ཧཱུྃ༔ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋ༔ ཨོཾ་ཨཱཿཧཱུྃ་མ་ཧཱ་བ་ལིཾ་ཏ་ཏེ་ཛོ་བ་ལིཾ་ཏེ་གུཧྱ་
ས་མ་ཡེ་ཧཱུྃ་ཧྲཱིཿཋ༔ ཨོཾ་ཨཱཿཧཱུྃ་མ་ཧཱ་རཀྟ་ཛྭ་ལ་མཎྜལ་ཧཱུྃ་ཧྲཱིཿཋ༔ མ་ཧཱ་བཛྲ་ཧཱུྃ༔ གྷཎ་ཌེ་ཧཱུྃ༔ དེ་ལྟར་ལས་རིམ་བདུན་གྱིས་སྔོན་འགྲོ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔ དངོས་གཞིའི་

ཆོས་ནི་ཉི་ཤུ་རྩ་ལྔ་སྟེ༔ དང་བོ་དེ་བཞིན་ཉིད་ཀྱི་ཏིང་ངེ་འཛིན་ནི༔ ཧཱུྃ༔ ཆོས་རྣམས་སྐྱེ་མེད་འོད་གསལ་ནམ་མཁའི་དབྱིངས༔ གཟུང་དང་འཛིན་བྲལ་རང་བྱུང་ཀུན་ཏུ་རིག༔ གཅིག་དང་དུ་
མའི་རྣམ་པ་ཀུན་བྲལ་བ༔ སྙིང་པོ་མཆོག་གི་ཏིང་འཛིན་ཡོངས་ལ་ཁྱབ༔ ཨོཾ་མ་ཧཱ་ཤུཎྱ་ཏཱ་ཛྙཱ་ན་བཛྲ་སྭ་བྷཱ་བ་ཨརྨ་ཀོཉ་ཧཾ༔ གཉིས་བ་ཀུན་ཏུ་སྣང་བའི་ཏིང་ངེ་འཛིན་ནི༔ ཧཱུྃ༔ མ་འགགས་
གསལ་བ་རིག་པའི་རྩལ་སྣང་ནི༔ ཀུན་ཏུ་མ་འདྲེས་ཀུན་ལ་ཁྱབ་པ་ཡིས༔ སྙིང་རྗེ་ཆེན་པོ་འོད་ལྔའི་མདངས་ལྡན་པ༔ ནམ་མཁའ་བཞིན་དུ་ཕྱོགས་རིས་མེད་པར་བསྒོམ༔ ཨོཾ་དྷརྨ་
དྷཱ་ཏུ་ས་མཱ་དྷི་ཧཱུྃ༔ གསུམ་བ་རྒྱུའི་ཏིང་འཛིན་ནི༔ ཧཱུྃ༔ སྟོང་པ་ཉིད་ཀྱི་རང་བཞིན་སྙིང་རྗེ་ཆེ༔ སྙིང་རྗེའི་རང་བཞིན་སྟོང་ཉིད་རྡོ་རྗེ་སེམས༔ ཟུང་འཇུག་འོད་གསལ་རྡོ་རྗེ་སྔོན་པོ་ནི༔ རྩེ་
ལྔ་ཧཱུྃ་བཅས་སྟོང་དབྱིངས་མཁའ་ལ་གསལ༔ ཨོཾ་བོ་དྷི་ཙིཏྟ་ས་མཱ་དྷི་ཧཱུྃ༔ གཉིས་བ་འབྱུང་བ་རིམ་བརྩེགས་པ་ནི༔ ཧཱུྃ་ལས་ཆོས་འབྱུང་འོད་ལྔ་ཆད་པ་ལས༔ མེ་ཆུ་རླུང་གིས་ཐམས་ཅད་སྟོང་པར་

༄༅། །སྦྱངས༔ ཨེཿཡྃཿརྃཿསུྃཿཀེཾ་ལས་འབྱུང་རིམ་ལཿ ཿནམ་མཁའ་རླུང་མེ་ཆུ་ས་རི་རབ་བརྩེགས༔ མ་ཧཱ་བཛྲ་མཎྜལ་ཧཱུྃ༔ གསུམ་པ་གཞལ་ཡས་གདན་བཅས་བསྐྱེད་པ་ནི༔ ཧཱུྃ་ལས་
བྷྲཱུྃ་འཕྲོས་འོད་དུ་ཞུ་བ་ལས༔ རིན་ཆེན་འབར་བའི་གཞལ་ཡས་གྲུ་བཞི་པ༔ སྒོ་བཞི་རྩིག་པ་རྟ་བབས་འདོད་ཡོན་དང་༔ རིན་ཆེན་ཕ་གུ་དྲྭ་བ་དྲྭ་ཕྱེད་དང་༔ མདའ་ཡབ་པུ་ཤུ་ཕྱོགས་མཚམས་
ཀུན་ནས་མཛེས༔ ཕྱི་རོལ་པདྨ་འདབ་སྟོང་གེ་སར་ལ༔ མཆོད་པའི་ལྷ་མོ་དཔག་མེད་མཆོད་རྫས་ཐོགས༔ དེ་ཡི་ཕྱི་རོལ་རྡོ་རྗེའི་གུར་ཁང་སྲ༔ རབ་འཇིགས་དུར་ཁྲོད་བརྒྱད་ཀྱིས་
བསྐོར་བ་ལ༔ རོ་དང་ཀེང་རུས་འདྲེ་དང་སྲིན་པོ་དང་༔ རོ་ལངས་མཁའ་འགྲོ་རིག་འཛིན་གཙོ་མཆོག་བརྒྱད༔ མེ་ཆུ་སྤྲིན་དང་རི་དང་མཆོད་པའི་རྟེན༔ སྟེང་འོག་ཕྱོགས་མཚམས་
ཡེ་ཤེས་རྣམ་ལྔའི་གུར༔ ཁ་དོག་ལྔ་ལྡན་མེ་དཔུང་ཀུན་ནས་འབར༔ བཞི་བ་ལྷ་ཚོགས་བསྐྱེད་པ་ནི༔ ཕོ་བྲང་དབུས་སུ་རིན་ཆེན་ཟུར་བརྒྱད་མཛེས༔ ལྟེ་དབུས་པདྨ་ཉི་ཟླ་བརྩེགས་པའི་སྟེང་༔

མཐིང་མདོག་རྡོ་རྗེ་རྩེ་ལྔའི་ལྟེ་བར་ཧཱུྃ༔ རང་རིག་རྣམ་པ་མ་བཅོས་མཐིང་གསལ་ལས༔ འོད་འཕྲོས་དོན་བྱས་བདག་ཉིད་པདྨ་འབྱུང་༔ ཀུན་ཏུ་བཟང་པོ་རྡོ་རྗེ་ཐོད་ཕྲེང་རྩལ༔ ཞལ་
གཅིག་ཕྱག་གཉིས་མཐིང་གསལ་རྡོར་དྲིལ་བསྣོལ༔ ཀུན་བཟང་ཡུམ་ཆེན་མཚོ་རྒྱལ་པད་མདོག་འཁྲིལ༔ གྲི་གུག་ཐོད་འཛིན་དར་དང་རུས་རྒྱན་སྤྲས༔ མཉམ་སྦྱོར་བདེ་བས་དབང་བསྐུར་
བྱིན་གྱིས་བརླབས༔ ཡེ་ཤེས་འོད་ལྔ་འབར་བའི་ཀློང་ན་བཞུགས༔ ལྷན་སྐྱེས་མི་གཡོ་ཟུང་འཇུག་སྒྱུ་མའི་སྐུ༔ བདེ་སྟོང་དབྱེར་མེད་སྐུ་གསུང་ཐུགས་སུ་གྲུབ༔ དེ་ཡི་སྤྱི་གཙུག་པདྨ་
ཉི་ཟླའི་སྟེང་༔ དགའ་རབ་རྡོ་རྗེ་དཀར་གསལ་རྡོར་དྲིལ་འཛིན༔ རིན་ཆེན་རུས་རྒྱན་མཛེས་པའི་གར་དགུར་ལྡན༔ དེ་ཡི་སྤྱི་གཙུག་གསང་བདག་རྡོ་རྗེ་སེམས༔ དྲི་མེད་དུང་མདོག་
མཆོག་ཏུ་གཟུགས་བཟང་བ༔ རྡོ་རྗེ་དྲིལ་བུ་འགྱིངས་ཚུལ་ཕྱག་རྒྱས་འཁྲིལ༔ རིན་ཆེན་རུས་རྒྱན་དར་དང་མཚན་དཔེར་ལྡན༔ དེ་ཉིད་སྤྱི་གཙུག་པདྨ་ཉི་ཟླའི་སྟེང་༔ ཐོག་མའི་རྒྱལ་བ་

༄༅། །ཀུན་བཟང་ཡབ་ཡུམ་སྐུ༔ ཞལ་གཅིག་ཕྱག་གཉིས་མཉམ་བཞག་ཕྱག་རྒྱའི་སྟེང་༔ ཨུཏྤ་ལར་གནས་རྡོ་རྗེ་དྲིལ་བུ་འཛིན༔ བཟང་པོ་ཐལ་སྦྱར་བདེ་སྟོང་རིག་པའི་སྐུ༔
འོད་ལྔའི་ཀློང་ན་མཚན་དཔེ་གསལ་རྫོགས་ལྡན༔ དེ་ལྟར་གསལ་བའི་པདྨའི་སྡོང་པོ་ལས༔ ཕྱོགས་མཚམས་རྒྱས་པའི་པད་སྡོང་ཉི་ཟླའི་སྟེང་༔ ཆེ་མཆོག་ལ་སོགས་སྒྲུབ་སྡེ་བརྒྱད་ཀྱི་ལྷ༔
སྐུ་མདོག་ཞལ་ཕྱག་མ་འདྲེས་ལྷུན་གྱིས་གྲུབ༔ གཙོ་དང་འཁོར་བཅས་བསམ་ལས་འདས་པར་བསྒོམ༔ དེ་ལྟར་བདག་ཉིད་གསལ་བའི་སྙིང་ག་རུ༔ པདྨ་འདབ་བརྒྱད་དཀར་དམར་མདངས་
ལྡན་དབུས༔ ཉི་ཟླ་ལྷ་ཀླུ་བྱོལ་སོང་བརྩེགས་པའི་སྟེང༔ བཅོམ་ལྡན་དཔལ་ཆེན་ཆེ་མཆོག་ཧེ་རུ་ཀ༔ མཐིང་ནག་སྐུ་ལ་ཞལ་གཅིག་ཕྱག་གཉིས་པ༔ རྡོ་རྗེ་ཐོད་ཁྲག་དཀྲུགས་འཐུང་
བརྐྱང་བསྐུམ་གར༔ གནམ་ཞལ་ཡུམ་དང་གཉིས་མེད་གཙོ་ཡུམ་རྣམས་ཕྱག་གཉིས་གྲི་གུག་ཐོད་འཛིན་ལ་འཁོར་གསལ༔ ཀུན་གཞི་རྣམ་ཤེས་རྣམ་དག་ལྷུན་གྱིས་གྲུབ༔ ཚོགས་བརྒྱད་དག་པ་སྙིང་

གི་ཕྱོགས་མཚམས་སུ༔ ཤར་གྱི་འདབ་སྟེང་རུ་དྲ་ཉི་ཟླའི་སྟེང༔ མེ་ལོང་ཡེ་ཤེས་བཛྲ་ཧེ་རུ་ཀ༔ མཐིང་ནག་ཕྱག་གཉིས་རྡོ་རྗེ་དྲིལ་བུ་འཛིན༔ ཁྲོ་མོ་དབང་ཕྱུག་ཡུམ་དང་གཉིས་
སུ་མེད༔ ལྷོ་ཡི་འདབ་སྟེང་ཆུ་གླང་ཉི་ཟླའི་སྟེང་༔ མཉམ་ཉིད་ཡེ་ཤེས་འཇམ་དཔལ་གཤིན་རྗེའི་གཤེད༔ མཐིང་ནག་ཕྱག་གཉིས་འཁོར་ལོ་སྡིགས་མཛུབ་ལྕགས་ཀྱུ་མཛད༔ རོ་ལངས་
ཁྲོ་མོ་ཡུམ་དང་གཉིས་སུ་མེད༔ ནུབ་ཀྱི་འདབ་སྟེང་ཆུ་བདག་ཉི་ཟླའི་སྟེང་༔ སོར་རྟོག་ཡེ་ཤེས་པདྨ་དབང་གི་རྒྱལ༔ དམར་ནག་ཕྱག་གཉིས་རྡོ་རྗེ་དྲིལ་བུ་འཛིན༔ རལ་གཅིག་ཁྲོ་མོ་
ཡུམ་དང་གཉིས་སུ་མེད༔ བྱང་གི་འདབ་སྟེང་དབང་ཕྱུག་ཉི་ཟླའི་སྟེང་༔ བྱ་གྲུབ་ཡེ་ཤེས་རྡོ་རྗེ་གཞོན་ནུའི་སྐུ༔ མཐིང་ནག་ཕྱག་གཉིས་རྡོ་རྗེ་ཕུར་པ་འདྲིལ༔ འཁོར་ལོ་རྒྱས་འདེབས་
ཡུམ་དང་གཉིས་སུ་མེད༔ ཤར་ལྷོའི་འདབ་སྟེང་མ་བདུད་ཉི་ཟླའི་སྟེང་༔ དབྱིངས་གྲོལ་ཡེ་ཤེས་བླ་མེད་མ་མོ་ཧེ་རུ་ཀ༔ མཐིང་ནག་ཕྱག་གཉིས་རྡོ་རྗེ་དྲིལ་བུ་བསྣམས༔ ཀུན་ཏུ་བཟང་

༄༅། །མོ་ཡུམ་དང་གཉིས་སུ་མེད༔ ལྷོ་ནུབ་འདབ་སྟོང་སྲིད་པོའི་ཉི་ཟླའི་སྟེང༔ འདའ་ཀ་ཡེ་ཤེས་རིག་འཛིན་དྲག་པོ་རྩལ༔ མཐིང་ནག་ཕྱག་གཉིས་རྡོ་རྗེ་དྲིལ་བུ་འཛིན༔
རྡོ་རྗེ་ཕག་མོ་ཡུམ་དང་གཉིས་སུ་མེད༔ ནུབ་བྱང་འདབ་སྟེང་དྲེགས་པ་ཉི་ཟླའི་སྟེང༔ ཀློང་འགྱུར་ཡེ་ཤེས་དྲེགས་པ་ཀུན་འདུལ་དཔལ༔ མཐིང་ནག་ཕྱག་གཉིས་རྡོ་རྗེ་ཐོད་ཁྲག་
བསྣོལ༔ ཁམས་གསུམ་སྤྱི་འདུལ་ཡུམ་དང་གཉིས་སུ་མེད༔ བྱང་ཤར་འདབ་སྟེང་དྲེགས་པ་ཉི་ཟླའི་སྟེང་༔ མཐའ་གྲོལ་ཡེ་ཤེས་སྟོབས་ལྡན་ནག་པོའི་སྐུ༔ མཐིང་ནག་ཕྱག་གཉིས་
རྡོ་རྗེ་ཙིཏྟ་བསྣམས༔ འབྱུང་ལྔའི་བདག་མོ་ཡུམ་དང་གཉིས་སུ་མེད༔ རང་རང་འཁོར་ཚོགས་ཡེ་ཤེས་རོལ་པའི་སྐུ༔ ཧཱུྃ༔ བར་མཚམས་འདབ་བརྒྱད་ཐིག་ལེའི་དབུས༔ ཤར་དུ་
ཧཱུཾ་ཆེན་ཀ་ར་ཉིད༔ དཀར་གསལ་ཕྱག་གཉིས་རྡོ་དྲིལ་འཛིན༔ ལྷོ་རུ་འཇམ་དཔལ་བཤེས་གཉེན་དཔལ༔ དམར་སྨུག་བེ་ཅོན་སྡིགས་མཛུབ་མཛད༔ ནུབ་ཏུ་ཀླུ་སྒྲུབ་གུར་གུམ་མདོག༔

གཙུག་གཏོར་ཆོས་འཆད་ཕྱག་རྒྱ་ཅན༔ བྱང་དུ་པྲ་བྷ་ཧསྟི་རྩལ༔ དཀར་དམར་ཕྱག་ཤིང་པུསྟི་འཛིན༔ ཤར་ལྷོར་དྷ་ན་སཾ་སྐྲ་དམར༔ ཐོད་རྔ་པད་ཕོར་བདུད་རྩི་འཛིན༔ ལྷོ་ནུབ་
བི་མ་མི་ཏྲ་སྔོ༔ རྡོ་རྗེ་རྩེ་ལྔ་ཚེ་བུམ་འཛིན༔ ནུབ་བྱང་གུ་ཧྱ་ཙནྡྲ་དམར༔ ཕྱག་གཉིས་ལྕགས་ཀྱུའི་ཕྱག་རྒྱ་མཛད༔ བྱང་ཤར་ཤཱནྟཾ་དམར་སྨུག་མདོག༔ འཁོར་ལོ་གྲི་གུག་གཡས་
གཡོན་འཛིན༔ ཀུན་ཀྱང་མཉེན་ཞུ་ཕོད་ཆེན་དང་༔ རིན་ཆེན་རུས་བརྒྱན་ཆོས་གོས་གསོལ༔ འཇའ་འོད་འཁྲིགས་པའི་ཀློང་དཀྱིལ་ན༔ དགྱེས་པའི་ཚུལ་གྱིས་བཞུགས་པར་
གྱུར༔ ཧཱུྃ༔ དེ་ཡི་ཕྱི་རིམ་འདབ་བརྒྱད་ལ༔ ཐབས་ཤེས་དཀར་དམར་གདན་གྱི་སྟེང་༔ རིམ་བཞིན་པདྨ་འབྱུང་གནས་མཐིང་༔ རྡོ་རྗེ་གཡས་ལ་སྡིགས་མཛུབ་གཡོན༔ རང་
འོད་ཡུམ་དང་གཉིས་མེད་འཁྲིལ༔ པདྨ་སཾ་བྷ་དཀར་སྨུག་ཞལ༔ རྡོ་རྗེ་ཐོད་པ་གཡས་དང་གཡོན༔ དགེ་སློང་ཚུལ་ཅན་འོད་ཟེར་དམར༔ བློ་ལྡན་མཆོག་སྲེད་དཀར་གསལ་མདོག༔

༄༅། །ཐོད་རྔ་པད་ཕོར་དར་དཀར་གསོལ༔ པདྨ་རྒྱལ་པོ་དམར་གསལ་སྐུ༔ ཐོད་རྔ་ལྕགས་སྒྲོག་མེ་ལོང་འཛིན༔ ཉི་མ་འོད་ཟེར་དམར་སེར་སྐུ༔ ཁ་ཊྭཱཾ་ཉི་ཟེར་རུས་རྒྱན་
ཅན༔ ཤཱཀྱ་སེང་གེ་གསེར་མདོག་འོད༔ སྐྱིལ་ཀྲུང་དར་དམར་ས་གནོན་ཅན༔ སེང་གེ་སྒྲ་སྒྲོགས་མཐིང་ནག་ཁྲོས༔ རྩེ་ལྔ་རྡོ་རྗེ་སྡིགས་མཛུབ་བཞེངས༔ རྡོ་རྗེ་གྲོ་ལོད་
 དམར་སྨུག་ཁྲོས༔ རྡོ་རྗེ་རྩེ་ལྔ་ཕུར་པ་འདེབས༔ ལ་ལ་དུར་ཁྲོད་རིན་ཆེན་ཆས༔ ལ་ལ་བཞེངས་བཞུགས་རོལ་སྟབས་ཅན༔ རིགས་བཞི་དཔའ་བོ་མཁའ་འགྲོས་བསྐོར༔ གསང་
བ་ཡེ་ཤེས་གཙོ་དང་སྦྱོར༔ འཁོར་དུ་རིག་འཛིན་མཁའ་འགྲོས་བསྐོར༔ གནས་བཞིར་འབྲུ་གསུམ་ཧྲཱིཿདང་མ༔ འོད་ཟེར་ཀུན་ནས་འཕྲོ་བཞིན་བཞུགས༔ ཧཱུྃ༔ གྲུ་ཆད་བཞི་ལ་
མཆོད་པའི་ལྷ་མོ་བརྒྱད༔ གསེར་ཁྱམས་རིགས་ཀྱི་མཁའ་འགྲོ་འབུམ་སྡེ་དང་༔ ཁྲག་ཁྱམས་ཆོས་སྐྱོང་དམ་ཅན་སྐར་ལྟར་འཁྲིགས༔ སྒོ་བཞིར་དཔའ་བོ་སྡེ་བཞི་དཔུང་དང་བཅས༔

ཁོར་ཡུག་རྒྱལ་ཆེན་ཕྱོགས་སྐྱོང་ཚོགས་ཀྱིས་བསྐོར༔ སྟེང་འོག་འདོད་ཡོན་སྣམ་བུ་ལྷ་མོས་གཏིབས༔ གསལ་ལ་མ་འདྲེས་འཛུམ་བཞད་ཧཱུྃ སྒྲ་སྒྲོགས༔ བདེ་ཆེན་འོད་གསལ་
ཐུགས་དང་རོ་གཅིག་ཤར༔ བདག་ཉིད་ཐོད་ཕྲེང་སྐུ་ལ་སངས་རྒྱས་ཤིང་༔ སྤྱི་བོར་ཁྲག་འཐུང་ལྔ་བཅུ་རྩ་བརྒྱད་དང་༔ རྡོ་རྗེ་རིགས་ཀྱི་མཁའ་འགྲོ་ཡབ་ཡུམ་ལ༔ རྡོ་རྗེ་རིགས་
ཀྱི་མཁའ་འགྲོ་མང་པོས་བསྐོར༔ མགྲིན་པར་རིན་ཆེན་མཁའ་འགྲོ་ཡབ་ཡུམ་ལ༔ རིན་ཆེན་རིགས་ཀྱི་མཁའ་འགྲོ་མང་པོས་བསྐོར༔ སྙིང་གར་བུདྨ་མཁའ་འགྲོ་ཡབ་ཡུམ་ལ༔ བུདྡྷ་
རིགས་ཀྱི་མཁའ་འགྲོ་མང་པོས་བསྐོར༔ ལྟེ་བར་པདྨ་མཁའ་འགྲོ་ཡབ་ཡུམ་ལ༔ པདྨ་རིགས་ཀྱི་མཁའ་འགྲོ་མང་པོས་བསྐོར༔ གསང་བར་ལས་ཀྱི་མཁའ་འགྲོ་ཡབ་ཡུམ་ལ༔ ལས་
ཀྱི་རིགས་ཀྱི་མཁའ་འགྲོ་མང་པོས་བསྐོར༔ རྩ་ཆེན་རྩ་ཕྲན་གྲངས་ལས་འདས་པ་རྣམས༔ མཁའ་འགྲོ་དཔའ་བོ་བསམ་ཡས་ལྷུན་གྱིས་གྲུབ༔ ཕུང་པོ་དག་པ་རིགས་ཀྱི་སངས་རྒྱས་ལྔ་༔

༄༅། །འབྱུང་བ་དག་པ་རིགས་ཀྱི་ལྷ་མོ་ལྔཿ རྣམ་ཤེས་དག་པ་ནང་གི་རྒྱལ་སྲས་བཞི༔ དབང་པོ་དག་པ་ཕྱི་ཡི་སེམས་དཔའ་བཞི༔ ཡུལ་བཞི་དག་པ་སྒེག་སོགས་སེམས་མ་
བཞི༔ དུས་བཞི་དག་པ་མཆོད་པའི་ལྷ་མོ་བཞི༔ རིགས་བཞི་དག་པ་ཁྲོ་ཚོགས་སྒོ་བ་བཞི༔ མུ་བཞི་དག་པ་ཁྲོ་མོ་དབང་ཕྱུག་བཞི༔ སྒལ་ཚིགས་རྩ་དག་པ་དབང་ཕྱུག་ཉི་ཤུ་བརྒྱད །
ཡེ་ནས་ལྷུན་གྲུབ་མ་བསྐྱེད་རང་བྱུང་ཤར༔ སྐུ་གསུང་ཐུགས་ནི་རྡོ་རྗེ་གསུམ་དུ་གསལ༔ རང་དབང་རང་ཐོབ་རིགས་ལྔས་དབུ་ལ་བརྒྱན༔ རིག་པ་རང་གསལ་ཡེ་ཤེས་ཐུགས་སྲོག་ཧཱུྃ༔ ཧཱུྃ༔ 
གཞན་ཡང་རྩ་ཁམས་ཉི་ཁྲི་ཆིག་སྟོང་ན༔ དབྱིངས་དང་ཡེ་ཤེས་ལས་ལས་གྲུབ་པའི་རྩལ༔ ཞི་ཁྲོའི་ལྷ་ཚོགས་ཏིལ་གྱི་གོང་བུ་ལྟར༔ སྣང་སྟོང་ཡེ་ཤེས་བདེ་སྟོང་ལྷུན་གྱིས་གྲུབ༔ གཉིས་
མེད་འཁྲིལ་སྦྱོར་རྒྱན་དང་ཆ་ལུགས་ལྡན༔ སྒེག་པ་དཔའ་བ་འཇིགས་སུ་རུང་བ་དང་༔ རྒོད་དང་གཤེ་དང་འཇིགས་པར་སྟོན་པ་དང་༔ སྙིང་རྗེ་རྔམས་དང་ཞི་བ་ལ་སོགས་པའི༔ དྲག་

བོའི་གར་དགུའི་ཚུལ་གྱིས་སྒྱུ་མའི་སྐུ༔ དྭངས་གསལ་མཛེས་སྡུག་ལྷུན་སྟུག་དཔའ་བ་དང་༔ སྒེག་ཅིང་རོལ་པ་སྣང་ལ་རང་བཞིན་མེད༔ ཞི་བའི་ཉམས་དགུ་དག་དང་ལྡན་པའི་ལྷ༔ བསམ་
གྱིས་མི་ཁྱབ་བདེ་སྟོང་ལྷ་སྐུར་བཞུགས༔ ཧཱུྃ༔ ཐོད་ཕྲེང་དབུ་གཙུག་ཀུན་བཟང་རྡོ་རྗེ་སེམས༔ ཚོམ་བུ་དགུ་ལྡན་ཞི་བའི་ལྷ་ཚོགས་རྣམས༔ ཡེ་ཤེས་རོལ་པའི་རང་སྣང་རང་རྩལ་
ལས༔ ཞི་ཚུལ་དགུ་ལྡན་རྒྱན་ཆ་བཅུ་གསུམ་མཛེས༔ དབུ་རྒྱན་ལྷག་པའི་ལྷ་ཚོགས་ལྷུན་གྱིས་གྲུབ༔ དུག་ལྔ་དག་པ་ཡེ་ཤེས་ལྔ་ཡི་ཀློང་༔ བཞི་བཅུ་རྩ་གཉིས་དམ་པ་རིགས་བརྒྱའི་སྐུ༔ 
དུ་མར་སྣང་ཡང་གཅིག་གི་ངོ་བོར་བཞུགས༔ ཚོགས་བརྒྱད་དག་པ་རིག་འཛིན་བརྒྱད་དུ་སྣང་༔ ཡུལ་བརྒྱད་སྣང་བ་དུར་ཁྲོད་བརྒྱད་དུ་ཤར༔ འདོམ་གང་གྲུ་བཞིའི་ལུས་འདི་གཞལ་
ཡས་ཁང་༔ ཁ་སྣ་གསང་བ་གཤང་གཅིའི་སྒོ་བཞི་གསལ༔ མིག་གཉིས་དང་ནི་རྣ་བ་གཉིས་ཀྱི་སྒོ༔ ལྐོག་གྱུར་ཡེ་ཤེས་གསང་བའི་སྒོ་བཞི་དང་༔ སྙིང་གི་སྒོ་ནས་ཕྱོགས་བཞིར་

༄༅། །འབྱུང་བཞིར་རླུང་༔ རྟག་ཏུ་རྒྱུ་བས་བར་གྱི་སྒོ་བཞི་གསལ༔ རྐང་བརྒྱད་ཀ་བ་རྩ་བརྒྱད་ཀ་གདུང་དང་༔ ཚིལ་བུ་ཕ་གུ་ཤ་ཉིད་འདོད་པའི་ཁྱམས༔ རྩ་ཕྲན་དྲལ་
ཕྱམ་རྩིག་པ་རྟ་བབས་དང་༔ རྣ་བ་རི་དྭགས་སྨིན་མ་བྱུ་རུ་དང་༔ ཐོད་པ་གདུགས་དང་སྐྲ་ཡི་དར་དཔྱངས་དང་༔ ཚངས་བུ་ཏོག་དང་རྩ་ཡི་དྲྭ་བ་དང་༔ པགས་པ་རྭ་གུར་
བ་སྤུ་མེ་རི་འབར༔ པགས་པའི་ཕྱི་རྩ་འཁོར་ལོ་རྩིབས་སྟོང་གསལ༔ ཁམས་ལྔ་དག་པ་ལུས་རྣམས་འབྱུང་བཞི་དང་༔ རི་རབ་བརྩེགས་པ་རང་བཞིན་ལྷུན་གྱིས་གྲུབ༔ ཀུན་
ཀྱང་འོད་གསལ་མེ་ལོང་འོད་ལྔའི་དཀྱིལ༔ གསལ་ལ་མ་འདྲེས་རང་བྱུང་དཀྱིལ་འཁོར་རྫོགས༔ རང་བྱུང་རང་ཤར་རང་རིག་གསལ་བར་བསྒོམ༔ ཧཱུྃ༔ གཞི་དུས་དྭངས་མའི་རྩ་
ཐིག་རླུང་གསུམ་ལས༔ རྟེན་ནི་གཞལ་ཡས་བརྟེན་པ་ལྷ་དང་བཅས༔ དེ་ལྟར་རང་ཉིད་གསལ་བའི་མདུན་དཀྱིལ་དུ༔ རྒྱུ་དུས་ཕྱི་ཡི་དཀྱིལ་འཁོར་རྣམ་ལྔ་ལ༔ དབང་བཞི་ཡུལ་གྱི་ལྷ་

ཚོགས་མ་བསྒྲིབས་པར༔ གསལ་ལ་མ་འདྲེས་ནམ་མཁའི་འཇའ་ཚོན་ངང་༔ སྣང་ལ་མ་གྲུབ་ཆུ་ཟླ་ཇི་བཞིན་དུ༔ རིག་འཛིན་བླ་མ་ཞི་ཁྲོ་ཌཱ་ཀི་རྣམས༔ བདག་མདུན་དབྱེར་མེད་
ཡེ་ཤེས་སྤྱན་དྲངས་བསྟིམ༔ ཕྱི་ནང་མཆོད་བསྟོད་བསྙེན་སྒྲུབ་ལས་ལ་འབད༔ དབང་བཞི་བླང་ཞིང་དོན་གྱི་ངོ་བོར་བཞག༔ རྒྱུན་ཁྱེར་ཚོམ་དཀྱིལ་གཏོར་མ་ལ་བརྟེན་ནས༔ རྒྱས་པའི་དུས་སུ་དཀྱིལ་འཁོར་རྣམ་བདུན་དང་༔ མཆོད་ཚོགས་དང་
བཅས་མདའ་གྲི་རྒྱན་རྣམས་བཀྲམ༔ ལམ་དབང་ཉིད་ནི་ཡབ་ཡུམ་སྐུ་ལས་ལེན༔ འབྲས་དབང་ཉམས་མྱོང་ལམ་རྟགས་ཉིད་ལས་གསལ༔ མ་བསྒོམས་མ་བསྐྱེད་གཡོ་མེད་བཞག་བ་ལས༔ ལྔ་ལྡན་ཚོམ་བུའི་ངང་དུ་ལྷ་རྣམས་རྫོགས༔ ས་མ་ཡ༔ རྒྱ་རྒྱ་རྒྱ༔
ལྔ་པ་སྤྱན་འདྲེན་པ་ནི༔ ཧཱུྃ༔ གསལ་བརྟན་ཡེ་ཤེས་རོལ་བ་ལས༔ བླ་མ་ཡི་དམ་ཌཱ་ཀིའི་ཚོགས༔ དམིགས་མེད་མཁའ་ལྟར་དག་པའི་གནས༔ ཐུགས་རྗེའི་དབང་གིས་གཤེགས་སུ་གསོལ༔
ཧཱུྃ༔ འོག་མིན་ཞིང་དང་ཨོ་རྒྱན་གནས༔ རྔ་ཡབ་གླིང་དང་དུར་ཁྲོད་བརྒྱད༔ རང་བཞིན་གནས་ནས་འདིར་གཤེགས་ཤིག༔ འཁོར་དུ་སྤྲུལ་པ་བསམ་མི་ཁྱབ༔ རིག་འཛིན་གཙོ་

༄༅། །བོ་པདྨ་འབྱུང་༔ ཀུན་བཟང་རྡོ་རྗེ་ཐོད་ཕྲེང་རྩལ༔ སྒྲུབ་སྡེ་བརྒྱད་ཀྱི་ལྷ་ཚོགས་དང་༔ སྤྲུལ་སྐུ་རིག་འཛིན་ཆེན་པོ་བརྒྱད༔ ཡང་སྤྲུལ་མཚན་བརྒྱད་རྣམ་རོལ་དང་
མཁའ་འགྲོ་སྲུང་མ་དམ་ཅན་རྣམས༔ སྐུ་ཡི་མཚན་མཆོག་མདངས་དང་ལྡན༔ གསུང་ནི་དོན་དམ་ཆོས་ཀྱི་སྒྲ༔ ཐུགས་ནི་འོད་གསལ་བདེ་ཆེན་འབར༔ རྣམ་འགྱུར་
ཡོན་ཏན་བསམ་མི་ཁྱབ༔ རྒྱན་དང་ཆ་ལུགས་བསམ་ལས་འདས༔ སྒྲུབ་མཆོག་བདག་ལ་བརྩེར་དགོངས་ལ༔ གནས་མཆོག་འདི་རུ་གཤེགས་སུ་གསོལ༔ ཉི་ཟླ་པདྨའི་གདན་
བཞུགས་ལ༔ སྐུགསུང་ཐུགས་ཀྱིས་བྱིན་རློབས་ཤིག༔ གུ་རུ་དྷཱ་ཀི་ནི་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀ་དྲི་བྱ་ཧོ༔ ཨེ་ཨཱ་རལླི་ཧཱིང་ཧྲཱིང་ཛཛ༔ དྲུག་པ་བཞུགས་སུ་གསོལ་བ་ནི༔ ཧཱུྃ༔
གདོད་ནས་གཉིས་མེད་མཉམ་པའི་ངང་ཉིད་ལས༔ བློ་སྦྱང་ཕྱིར་དུ་དམ་ཚིག་ཡེ་ཤེས་ལྡན༔ ཆུ་ལ་ཆུ་བཞག་སྒྱུ་མ་ཇི་བཞིན་དུ༔ དུ་མར་སྣང་ཡང་རོ་གཅིག་བརྟན་པར་བྱ༔ ཀཱ་

ཡ་ཝཱ་ཀ་ཙིཏྟ་ཏིཥ་ཋ་བཛྲ་ལྷན༔ བདུན་བ་དབང་བསྐུར་བ་ནི༔ ཧཱུྃ༔ ཐམས་ཅད་སྐུ་གསུང་ཐུགས་དང་ཡེ་ཤེས་ལྡན༔ དབང་ཆེན་དབང་སྐུར་མཐུ་རྩལ་བྱིན་གྱིས་རློབས༔ ཕྱག་རྒྱ་
བཞི་ལྡན་ཡེ་ནས་གྲུབ་པའི་ངང་༔ ཐམས་ཅད་བྱང་ཆུབ་སེམས་སུ་ལྷུན་གྱིས་གྲུབ༔ ཨོཾ་ཧཱུྃ་སྭཱ་ཧྲཱིཿཧཱ༔ ཨ་བྷི་ཥིཉྩ་ཧཱུྃ༔ བརྒྱད་པ་ཕྱག་འཚལ་བ་ནི༔ ཧཱུྃ༔ བླ་མ་ཡི་དམ་ཞི་ཁྲོ་ཌཱ་ཀིའི་
ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོར་རྟོགས་བྱའི་ཕྱིར༔ སྲི་ཞུ་གུས་པས་འཕྲུལ་དགའི་ཚུལ་ཕྱག་འཚལ༔ ན་མོ་པུ་རུ་ཤ་ཡ་ཧོ༔ བྷ
ཨ་ཏི་པཱུ་ཧོ༔ པྲ་ཏཱིཙྪ་ཧོ༔ དགུ་པ་བྱག་རྒྱ་གར་གྱི་མཆོད་པ་ནི༔ ཧཱུྃ༔ ཐ་མལ་རྟོག་པ་རྣམ་དག་ཕྱག་རྒྱའི་བརྡ༔ གར་གྱིས་རབ་མཚོན་དོན་གྱི་ལྷར་གསལ་ཕྱིར༔ གཙོ་དང་འཁོར་བཅས་ཏིང་
འཛིན་ཆོ་འཕྲུལ་གྱིས༔ རོལ་པ་མ་འདྲེས་ཕྱག་རྒྱའི་མཆོད་པ་འབུལ༔ མ་ཧཱ་མུ་དྲ་པཱུ་ཛ་ཧོ༔ བཅུ་པ་གླུ་བྲོ་ཡེ་ཤེས་ཀྱི་མཆོད་པ་ནི༔ ཧཱུྃ༔ ཡེ་ཤེས་གླུ་བྲོ་དོན་གྱི་བརྡ་མཚོན་ནས༔ དགའ་

༄༅། །བ་བཅུ་དྲུག་གླུ་དབྱངས་བྲོ་གར་དང་༔ ཡང་དག་དོན་རྟོགས་རང་བྱུང་རང་ལ་མཆོད༔ མི་རྟོགས་ཡེ་ཤེས་རང་གནས་བསྟན་དུ་གསོལ༔ མ་ཧཱཛྙཱ་ན་ཏེ་ཏ་ཧཱུྃ༔ ཏེ་ཏེ་ཏེ་
ན་ཧཱུྃ༔ བཅུ་གཅིག་པ་ཉེར་སྤྱོད་དང་འདོད་ཡོན་དྲུག་གི་མཆོད་པ་ནི༔ ཧཱུྃ༔ ཏིང་འཛིན་ཆོ་འཕྲུལ་ཡེ་ཤེས་རོལ་པ་ལས༔ ཕ་རོལ་ཕྱིན་པ་དྲུག་རྫོགས་མཆོད་པའི་སྤྲིན༔ ནམ་མཁའི་ཁམས་སུ་
སྒྱུ་མའི་ཚུལ་བསྟན་ནས༔ རང་བྱུང་རིག་པ་དོན་གྱི་ལྷ་ལ་འབུལ༔ ཨོཾ་བཛྲ་ཨཱ་ཧ་ར་ཨཱ་ཧ་ར་པུཥྤེ་དྷུ་པེ་ཨཱ་ལོ་ཀེ་གྷནྡྷེ་ནེ་ཝིདྱཱ་པཔྡ་པཱུ་ཛ་ཧོཿ ཧཱུྃ༔ གསང་བ་ཡུམ་གྱི་བདེ་བ་དམ་པ་ནི༔
གཟུགས་སྒྲ་དྲི་རོ་རེག་བྱ་ཆོས་རྣམས་ཏེ༔ འདོད་ཡོན་མ་འགག་རང་བྱུང་ལྷ་མོ་ཡིས༔ འདོད་ཡོན་རྣམ་དྲུག་སེམས་ཀྱི་རྒྱན་དུ་འབུལ༔ པཉྩ་ཀཱ་མ་གུ་ཎ་པཱུ་ཛ་ཨཱ་ཧཱུྃ༔ བཅུ་གཉིས་པ་
གསང་བ་དུག་ལྔའི་མཆོད་པ་ནི༔ ཧཱུྃ༔ རྒྱལ་བ་རིགས་ལྔའི་དཀྱིལ་འཁོར་དམ་པ་ནི༔ འདོད་ཆགས་ཞེ་སྡང་གཏི་མུག་ང་རྒྱལ་དང་༔ ཕྲག་དོག་རྣམ་དག་སྐུ་ལྔ་ཡེ་ཤེས་ལྔ༔ སྦྱོར་སྒྲོལ་

་དག་པ་ལམ་གྱི་མཆོད་པ་འབུལ༔ ཧ་ལ་པཉྩ་པཱུ་ཛ་ཧོ༔ བཅུ་གསུམ་པ་དུག་གསུམ་གྱི་མཆོད་པ་ནི༔ ཧཱུྃ༔ འདོད་ཆགས་ཞེ་སྡང་གཏི་མུག་རྣམ་པ་གསུམ༔ ཤ་ཁྲག་རུས་པའི་རྫས་སུ་ལྷུན་གྱིས་གྲུབ༔
ཁམས་གསུམ་དག་པ་སྐུ་གསུང་ཐུགས་དང་ལྡན༔ དམ་ཚིག་གསུམ་གྱི་མཆོད་པ་དམ་པ་འབུལ༔ མ་ཧཱ་མཱཾ་ས་རཀྟ་ཀིཾ་ནི་རི་ཏི་པཱུ་ཛ་ཧོ༔ བཅུ་བཞི་པ་ཆེ་བའི་ཡོན་ཏན་བརྗོད་དེ་འབུལ་ཞིང་དངོས་གྲུབ་བླང་བ་ནི་
ཧཱུྃ༔ རང་བྱུང་གདོད་ནས་དག་པ་རྫས་ཀྱི་མཆོད༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ་༔ དག་མཉམ་རྟོགས་པས་རང་བྱུང་རང་ལ་མཆོད༔ སྐུ་གསུང་ཐུགས་ཀྱི་སིདྡྷི་བསྩལ་དུ
གསོལ༔ སརྦ་པཉྩ་ཨ་མྲྀ་ཏ་ཁཱ་ཧི༔ ཀཱ་ཡ་ཝཱ་ཀ་ཙིཏྟ་སིདྡྷི་ཨོཾ་ཨཱཿཧཱུྃ་ཧྲཱི༔ བཅོ་ལྔ་བ་དམ་རྫས་གཏོར་མའི་མཆོད་པ་ནི༔ ཧཱུྃ༔ ཁྱད་པར་རྨད་བྱུང་དམ་རྫས་འདོད་ཡོན་ལྔ༔ སྐུ་གསུང་ཐུགས་
ཀྱི་དམ་ཚིག་མཆོག་གི་རྟེན༔ ཟག་མེད་བདུད་རྩིའི་གཏོར་མ་ལོངས་སྤྱོད་རྒྱན༔ བླ་མ་ཡི་དམ་ཌཱ་ཀིའི་ཚོགས་ལ་འབུལ༔ མ་ཧཱ་བ་ལིཾ་ཏ་ཁཱ་ཧི༔ བཅུ་དྲུག་པ་མ་ཆགས་རཀྟའི་མཆོད་པ་ནི༔

༄༅། །ཧཱུྃ༔ བདེ་ཆེན་ཡེ་ཤེས་འབྱུང་བའི་གནས་གཅིག་པུ༔ པདྨ་རཀྟ་ཆགས་པ་ཆེན་པོའི་ཚོགས༔ མ་ལུས་གཅིག་བསྡུས་འཁོར་སྐྱོན་དག་པའི་རྫས༔ བླ་མ་ཡི་དམ་ཌཱ་ཀིའི་
ཚོགས་ལ་འབུལ༔ མ་ཧཱ་རཀྟ་ཁཱ་ཧི༔ བཅུ་བདུན་པ་གསང་བ་ཛ་གད་ཀྱི་མཆོད་པ་ནི༔ ཧཱུྃ༔ རྡོ་རྗེ་སེམས་དཔའ་བདུད་རྩི་འཆི་མེད་རྫས༔ རྒྱུ་གཉིས་རྐྱེན་གསུམ་བདུད་རྩི་བཞི་སྦྱར་ནས༔ དཀར་
དམར་ཁམས་ཀྱི་བདེ་བ་བསྐྱེད་པའི་ཕྱིར༔ བླ་མ་ཡི་དམ་ཌཱ་ཀིའི་ཚོགས་ལ་འབུལ༔ སརྦ་པཉྩ་ཨ་མྲྀ་ཏ་ཛ་གད་ཁཱ་ཧི༔ བཅོ་བརྒྱད་པ་གཉིས་སྦྱོར་གྱི་མཆོད་པ་ནི༔ ཧཱུྃ༔ ཐབས་ཀྱི་རྡོ་རྗེ་བདེ་
ཆེན་ཝཾ་གི་དཔལ༔ ཤེས་རབ་པདྨ་ཨེ་ཡིག་རྣམ་ཐར་གསུམ༔ ཐབས་ཤེས་གཉིས་ཀྱི་དགའ་བ་མཉམ་སྦྱོར་བ༔ ཟག་མེད་རྫུ་འཕྲུལ་ལམ་གྱི་མཆོད་པ་འབུལ༔ སྙོམས་འཇུག་དགའ་
བའི་རོལ་པ་ལས་བྱུང་བ༔ མི་ཤིགས་ཐིག་ལེ་མཆོག་གི་རོལ་མོའི་སྒྲ༔ ཨ་ཧོ་བདེ་བའི་མདངས་སུ་ཤར་བ་རྣམས༔ ཐབས་ཤེས་དབྱེར་མེད་ཟུང་འཇུག་མཆོད་པ་འབུལ༔ ཨོཾ་པདྨོ་

ཡོ་ག་ནཱི་བཛྲ་པྲ་ཝེ་ཤ་ཡ་ཕཊ༔ བཅུ་དགུ་པ་བདག་རྟོག་བསྒྲལ་བའི་མཆོད་པ་ནི༔ ཧཱུྃ༔ ཡང་དག་རྟོགས་པའི་ཡེ་ཤེས་རྡོ་རྗེ་ཡིས༔ འཁོར་བའི་བག་ཆགས་གཏན་ནས་བཅོམ་བྱས་ཏེ༔ གནས་ངན་
སྒྲིབ་པའི་དགྲ་དཔུང་གཞོམ་པའི་ཕྱིར༔ གསང་བ་མཁའ་གསང་དབྱིངས་སུ་བསྒྲལ་མཆོད་འབུལ༔ མ་ཏྲཾ་རུ་དྲ་པྲ་བྷཉྫ་ཡ་ཧཱུྃ་ཕཊ༔ ཏི་ཧཱུྃ་ཨེ་སྥ་ར་ཎ་ཧཱུྃ་ཕཊ༔ ཉི་ཤུ་བ་ཡེ་ཤེས་ལྷ་ཡི་
བསྟོད་པ་ནི༔ ཧཱུྃ༔ སྒྱུ་འཕྲུལ་རྡོ་རྗེ་ནམ་མཁའི་མདུད་གྲོལ་ཞིང་༔ ཐབས་ཤེས་དབྱེར་མེད་བདེ་ཆེན་འགྱུར་བ་མེད༔ ཅིར་ཡང་མི་གཡོ་མ་འདྲེས་ལྷམ་མེ་བ༔ རྡོ་རྗེ་ཐོད་ཕྲེང་ཡབ་
ཡུམ་ཉིད་ལ་བསྟོད༔ སྣང་ཡུལ་ཡེ་ཤེས་གཅིག་གི་ངོ་བོ་ཉིད༔ གཅིག་དང་དུ་མ་བྲལ་བའི་བདག་ཉིད་ཅན༔ སྣ་ཚོགས་སྣང་བརྙན་རིག་པའི་རྩལ་ཆེན་པོ༔ ལྷུན་གྱིས་གྲུབ་པའི་རིག་
འཛིན་བརྒྱད་ལ་བསྟོད༔ དངོས་གྲུབ་ཀུན་འབྱུང་དུར་ཁྲོད་བརྒྱད་རྣམས་སུ༔ སྔོན་གྱི་སྨོན་ལམ་རང་བྱུང་ཡེ་ཤེས་མཐུས༔ གང་ལ་ཅིས་འདུལ་རྣམ་འཕྲུལ་བརྒྱད་དུ་ཤར༔ སྦྲུལ་

༄༅། །པའི་གུ་རུ་མཚན་བརྒྱད་ཉིད་ལ་བསྟོད༔ གཉིས་མེད་ཟུང་འཇུག་ཆེ་མཆོག་ཧེ་རུ་ཀ༔ མ་བཅོས་སྤྲོས་བྲལ་མཐིང་ནག་ཆོས་ཀྱི་སྐུ༔ ཞལ་གཅིག་འགྱུར་མེད་ཕྱག་གཉིས་
ཐབས་ཤེས་སྦྱོར༔ ཞབས་གཉིས་མཐའ་གནོན་ཡེ་ཤེས་གར་དགུར་ལྡན༔ དུག་ལྔ་མ་སྤངས་རིན་ཆེན་དུར་ཁྲོད་ཆས༔ བདེ་སྟོང་མཉམ་སྦྱོར་ཡབ་ཡུམ་ཚོགས་ལ་བསྟོད༔ མཉམ་
ཉིད་དག་པ་རྒྱལ་བའི་ཡེ་ཤེས་སྐུ༔ རྩོལ་མེད་རང་བྱུང་ཨཱ་ལི་ཀཱ་ལིའི་སྒྲ༔ རྟོག་མེད་སྤྲོས་བྲལ་འོད་གསལ་ཐིག་ལེའི་ཐུགས༔ རྩོལ་བ་བྲལ་བ་ལྷུན་གྲུབ་ཡོན་ཏན་གཏེར༔ རང་བཞིན་
མ་ངེས་ཕྲིན་ལས་ལྷུན་གྱིས་གྲུབ༔ བླ་མ་ཡི་དམ་མཁའ་འགྲོའི་ཚོགས་ལ་བསྟོད༔ ཉེར་གཅིག་པ་བསྙེན་ཅིང་སྒྲུབ་པའི་དམིགས་པ་ནི༔ རང་འདྲའི་ཡེ་ཤེས་སེམས་དཔའི་ཐུགས་དཀྱིལ་དུ༔ ཐུགས་ཀར་
པདྨ་དམར་པོ་སྲན་གཤགས་ཙམ༔ གེ་སར་དབུས་སུ་རྡོ་རྗེ་རྩེ་དགུ་པ༔ ལྟེ་བ་ཉི་ཟླའི་སྟེང་དུ་སྤུ་ཤད་ལྟར༔ གསལ་བ་ཧཱུཾ་ཡིག་སྔགས་ཀྱི་ཕྲེང་བས་བསྐོར༔ འབྲུག་ལྟར་གསལ་

བའི་མདངས་ལྡན་མེ་འོད་འཕྲོ༔ སྣོད་བཅུད་སྦྱངས་ནས་རྣམ་དག་ལྷ་རུ་བསྒོམ༔ འོད་ཟེར་འདུས་ནས་དངོས་གྲུབ་སྙིང་ནང་བསྟིམ༔ ཉེར་གཉིས་པ་ཛབ་བསྐུལ་ནི༔ ཧཱུྃ༔ བླ་མ་རྩ་གསུམ་ལོངས་
སྤྱོད་རྫོགས་པའི་སྐུ༔ གསུང་ནི་སྙིང་པོ་སྒྲ་སྒྲོགས་སྔགས་ཀྱི་སྒྲ༔ ཐུགས་ནི་དབྱིངས་རིག་གཉིས་མེད་བྱང་ཆུབ་སེམས༔ ཛབ་ཀྱིས་རྒྱུད་བསྐུལ་རྡོ་རྗེའི་ལུ་གུ་རྒྱུད༔ ཨཱཿལས་འཕྲོས་པས་
སྟོང་གསུམ་འོད་ཀྱིས་གང་༔ ཧཱུྃ་གིས་བསྡུས་པས་ཡུམ་གྱི་མཁའ་ལ་འཁྱིལ༔ ཡབ་ཡུམ་གསང་བའི་གནས་ནས་ཐུགས་ཀར་ཐིམ༔ མ་འགྲུབ་བར་དུ་ཏིང་འཛིན་མི་གཏོང་ངོ་༔ ཡེངས་
མེད་རྩེ་གཅིག་གུས་པས་བསྒྲུབ་པར་བགྱི༔ ཉེར་གསུམ་པ་སྒྲུབ་སྔགས་བཟླ་བ་ནི༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧ་རི་ནི་ས་སིདྡྷི་ཧཱུྃ༔ གསལ་འཚེར་དྭངས་མ་འོད་ཀྱི་
འཕྲོ་འདུ་ལས༔ རང་ལུས་ལྷ་སྐུ་ཁོང་པའི་རྩ་ཁམས་གང་༔ རྩ་ཁམས་གནས་པའི་མཁའ་འགྲོ་བདེ་བས་ཚིམས༔ བུང་བའི་ཚང་ལྟར་ཧ་རི་ནི་ས་སྒྲོགས༔ མཁའ་འགྲོའི་འོད་

༄༅། །ཟེར་རིག་འཛིན་སྐུ་ལ་ཐིམ༔ ཟག་མེད་བདེ་བས་སྒོ་གསུམ་སྨིན་པར་བསྒོམ༔ སྣང་བ་སྐུ་ལ་གྲགས་བ་སྔགས་དང་ནི༔ དྲན་རིག་བླ་མའི་མོས་གུས་འོད་གསལ་ང་༔ བྱིང་རྒོད་གཉིས་བྲལ་སྒྲུབ་བའི་
སྔགས་ལ་འབད༔ དེ་དུས་རྟགས་དང་མཚན་མ་བཟང་པོ་མཐོང་༔ ཐུན་གཅིག་སྐུ་ཡི་ཀློང་དུ་གསལ་བར་བལྟ༔ ཐུན་གཅིག་ཁ་སྦྱོར་རླུང་གིས་གནད་ལ་འཇོག༔ ཐུན་གཅིག་མ་ཡེངས་ལྟ་བའི་ངང་དུ་བཞག༔ ཉེར་བཞི་སྒྲུབ་པ་ཆེན་བོ་ནི༔ དེ་ལ་སྣང་བ་ཐོག་ནས་སྒྲུབ་
བ་དངོས༔ གསང་བ་ཡོངས་རྫོགས་ཡང་སྙིང་འདི་ཉིད་བཟླ༔ ཨོཾཨཱཧཱུྃབཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛསིདྡྷི་ཕ་ལ་ཧཱུྃ༔ ཨོཾ་ཨཱཿཧཱུྃ་སྭཱ་ཧཱ༔ མཱུྃ་ཧྲཱིཿ ཧཱུྃ་ཨཱཿ ཨོཾ་ཤྲཱི་བཛྲ་མ་ཧཱ་ཀྲོ་དྷ་ཧཱུྃ༔ ཧཱུྃ་
ཧེ་རུ་ཀ༔ ཨཱེ༔ ཡ་མཱནྟ་ཀ༔ ཧྲཱིཿ པདྨཱནྟ་ཀྲྀཊ༔ ཧཱུྃ་བཛྲ་ཀཱི་ལ་ཡ༔ མ་མ་ཀྲོ་དྷི་ཤྭ་རི༔ ཧཱུྃ་བཛྲ་མ་ཧཱ་གུ་རུ༔ ཧཱུྃ་བཛྲ་ཙན་ཌ༔ སརྦ་དུཥ་ཊཾ་ཨེ་ཛཿབྷྱ༔ ཁྲོ་བཛྲ་ག་རུ་
ཌ༔ སརྦ་ཌཱ་ཀི་ནཱི༔ ས་མ་ཡ་ཧྲཱིཾ་ཧྲཱིཾ་ཛཿ བཛྲ་ཡཀྴཀྲོཏ༔ མ་ཧཱ་ཡཀྴ་ཀཱ་ལ་རཱུ་པ༔ ཀརྨ་རྃ་རྃ་ཛྭ་ལ་རྃ་ཧཱུྃ་ཕཊ༔ འོད་ཟེར་ཕར་འཕྲོས་མགར་གྱི་སོལ་དམར་གྱི༔ མེ་སྟག་

ལྟར་འཕྲོས་སྣང་བ་ཁྲལ་ཁྲོལ་གང་༔ སྐུ་ལས་གསུང་བྱུང་འབྲུག་གི་སྒྲ་ལྟར་སྒྲོགས༔ འོད་ཟེར་ཚུར་འཕྲོས་ཕྱི་ནང་ལྷ་ཚོགས་ཀྱི༔ སྦྱོར་མཚམས་ནས་ཞུགས་སྙིང་གར་ཧཱུྃ་ལ་ཐིམ༔
མ་གསལ་བར་དུ་ལྷ་ཚོགས་བསྐྱེད་ཅིང་བསྒོམ༔ མ་འགྲུབ་བར་དུ་བདེ་སྟོང་ངང་ནས་བསྒྲུབ༔ གཉིས་པ་འཁྲུལ་འཁོར་ལུས་ཀྱི་གཞད་དང་བསྟུན༔ གསུམ་པ་ལྟ་སྟངས་རླུང་དང་བསྟུན་ནས་བསྒོམ༔ སྟེང་རླུང་བརྔུབས་པས་སྣང་
བ་དབང་དུ་འདུ༔ འོག་རླུང་བརྔུབས་པས་སྟོང་བ་དབང་དུ་འདུ༔ བར་རླུང་བསྐྱིལ་ཞིང་དགུགས་པས་ཟུང་དུ་ཆུད༔ གཡས་རླུང་བརྔུབས་པས་ཕོ་རྒྱུད་དབང་དུ་འདུ༔ གཡོན་རླུང་བརྔུབས་པས་མོ་རྒྱུད་དབང་དུ་འདུ༔ དབུ་མར་ཐིམ་བས་མ་ནིང་སྲོག་རྒྱུད་འདུ༔ སྲིད་དང་ཞི་བ་
གཉིས་མེད་བྱང་ཆུབ་ཐོབ༔ ཉེར་ལྔ་གསོལ་བ་གདབ་ཅིང་དག་པར་བསྒོམ་བ་ནི༔ ཧཱུྃ༔ ཆོས་དབྱིངས་མ་བཅོས་སྐྱེ་བ་མེད་པའི་ངང་༔ འགག་མེད་རང་རྩལ་ལོངས་སྤྱོད་རྫོགས་སྐུར་གསལ༔ ཐུགས་རྗེ་
སྨོན་ལམ་བསམ་འདས་སྤྲུལ་པའི་སྐུ༔ སྐུ་གསུམ་དབྱེར་མེད་རྗེ་བཙུན་པདྨ་འབྱུང་༔ འཁོར་དུ་རང་རྩལ་རིག་འཛིན་མཁའ་འགྲོས་བསྐོར༔ གསོལ་བ་འདེབས་སོ་དྲི་མེད་སྤྱན་གྱིས་

༄༅། །གཟིགས༔ བདག་དང་རྗེས་འཇུག་རྣམས་ལ་ཐུགས་རྗེས་ཟུངས༔ འཁོར་བའི་སྡུག་བསྔལ་བདེ་བ་ཆེན་པོར་སྒྱུར༔ དབང་སྐུར་བྱིན་རློབས་རང་གྲོལ་དངོས་གྲུབ་
སྩོལ༔ རྣམ་ཤེས་ཚོགས་བརྒྱད་སྒྲུབ་པའི་དཀྱིལ་འཁོར་བརྒྱད༔ ཡེ་ཤེས་ལྔ་ལྡན་མ་བཅོས་ལྷུན་གྱིས་གྲུབ༔ རིག་འཛིན་སྡེ་བརྒྱད་སྤྲུལ་པའི་མཁའ་འགྲོར་བཅས༔ དངོས་དང་
བརྒྱུད་པར་དགོས་འདོད་འབྱུང་བའི་དཔལ༔ སྒྲུབ་མཆོག་བདག་ལ་ཐུགས་རྗེས་དགོངས་མཛོད་ལ༔ དྲི་མེད་སྤྱན་གྱིས་རྟག་ཏུ་གསལ་བར་གཟིགས༔ འཁོར་བའི་སྡུག་བསྔལ་
བདེ་བ་ཆེན་པོར་སྒྱུར༔ དབང་སྐུར་བྱིན་རློབས་རང་གྲོལ་དངོས་གྲུབ་སྩོལ༔ ཧཱུྃ༔ རང་རིག་རྣམ་དག་རྡོ་རྗེ་ཐོད་ཕྲེང་རྩལ༔ གཅིག་ཏུ་མ་ངེས་སྣ་ཚོགས་ཅིར་ཡང་སྣང་༔ དབྱིངས་
ལས་མ་གཡོས་ཐིག་ལེ་ཆེན་པོའི་ངང་༔ བླ་མ་རིག་འཛིན་ཞི་དང་ཁྲོ་བོ་དང་༔ དཔའ་བོ་ཌཱ་ཀི་དམ་ཅན་རྒྱ་མཚོར་སྣང་༔ ཕྱི་ནང་གསང་བ་གཉིས་མེད་ཡེ་ཤེས་ཀྱི༔ མཆོད་པས་

ཆོད་བཞེས་དབང་དང་དངོས་གྲུབ་སྩོལ༔ སྣང་བ་ཐམས་ཅད་རང་རིག་འདུས་བའི་སྐུ༔ སྒྲ་རྣམས་སྔགས་ཡིན་དྲན་རིག་རང་གྲོལ་བ༔ མ་བཅོས་འཛིན་མེད་མཐའ་བྲལ་ལྟ་བ་ཡིན༔ མ་ཡེངས་ཇི་ལྟར་དྲན་པའི་བྱ་ར་བ༔ རང་གསལ་ང་
བཞག་མ་བཅོས་སྡོམ་བའི་མཆོག༔ སྤྱོད་ལམ་ཅི་བྱེད་བསྐྱེད་རྫོགས་ངང་ནས་སྤྱོད༔ སྐྱེ་འཆི་བར་དོར་སྐུ་གསུམ་ལྷུན་གྱིས་གྲུབ༔ དེ་ནི་སྒྲུབ་པའི་དངོས་གཞི་ཨེ་མ་ཧོ༔ དེ་ནས་ལས་ལ་སྦྱར་བ་རྣམ་པ་གསུམ༔ སྦྱོར་བ་རྩ་དང་རང་གི་རྣལ་འབྱོར་སྦྱར༔
སྒྲོལ་བ་རྟོག་མེད་རིག་པའི་རྩལ་ཁ་བསྐྱེད༔ ཟུང་འཇུག་འོད་གསལ་སྣང་བཞིའི་དོན་ལ་བཞག༔ ཀུན་ལ་ཐོག་མར་དབང་བཞིའི་རྣལ་འབྱོར་བླང་༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ བླ་མ་རིག་འཛིན་བདེ་གཤེགས་ཀུན་འདུས་
ཀྱི་དཀྱིལ་འཁོར་དུ་འཇུག་ཅིང་དབང་བླང་བ་ནི༔ ཁྲུས་བྱས་བགེགས་གཏོར་སྦྱིན་ཏེ༔ དཀྱིལ་འཁོར་དུ་འཇུག་པའི་ཡོན་དུ་མཎྜལ་ཕུལ་ནས༔ ཨོཾ་ཨཱ་ཁཾ་མེ་ཏོག་འགྱེད་པའི་སྔགས་སོ། །བཱི་ར་ཧཱུྃ༔ ཨོཾ་ཙཀྵུ་རྦྷནྡྷ་བཱ་ར་མ་ཎཱ་
མིག་དར་འཆིང་བར་བྱེད་བའི་སྔགས་སོ། །ཡ༔ མིག་དར་བཅིངས་ཤིང་སྙིམ་པ་མེ་ཏོག་དང་བཅས་ཏེ༔ སློབ་བུས་གསོལ་བ་གདབ་པ་ནི༔

༄༅། །འཁྱམས༔ སྲིད་པའི་མཚོ་ལས་བསྒྲལ་སླད་དུ༔ བླ་མ་རྩ་གསུམ་དཀྱིལ་འཁོར་དུ༔ བདག་ཉིད་འཇུག་པ་འཚལ་བར་བགྱི༔ བླ་མས་དམ་བསྒྲགས་ཏེ་གནང་བ་སྦྱིན་པ་ནི༔
ཧོ༔ བུ་ཁྱོད་ང་ལ་ལེགས་པར་ཉོན༔ གསང་བ་སྔགས་ཀྱི་དཀྱིལ་འཁོར་འདིར༔ འཇུག་པར་དཀའ་ལ་ཉེས་དམིགས་ཆེ༔ དམ་ཚིག་ཉམས་ན་བརླག་པར་འགྱུར༔ དམ་ཚིག་
བསྲུང་ན་དབང་བསྐུར་ན༔ སློབ་བུས་ལན་གསོལ་བ་ནི༔ གསང་སྔགས་མཆོག་གི་དཀྱིལ་འཁོར་འདིར༔ སྔོན་ནས་དད་པའི་སྐལ་ལྡན་བདག༔ ལུས་དང་སྲོག་ལ་མི་ལྟོས་པས༔ དམ་
ཚིག་མཆོག་བསྲུང་དབང་བསྐུར་སྩོལ༔ ཞེས་ཁས་བླངས་རྗེས་ཡན་ལག་བཅུ་བས་ཚོགས་བསགས་པ་ནི༔ ཧཱུྃ༔ རྣམ་དག་མཉམ་པའི་ངང་ཉིད་ལས༔ བླ་མ་རྩ་གསུམ་ལྷ་ཚོགས་གཤེགས༔ པདྨ་ཉི་
ཟླའི་སྟེང་དུ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐོར༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་རྡོ་རྗེ་འཆང་

ཐོབ་ཤོག༔ སྟོན་པ་ཁྱོད་ནི་དགའ་ཆེན་ཏེ༔ བྱང་ཆུབ་ཆེན་པོའི་ཚུལ་བསྟན་པ༔ མགོན་པོ་ཆེན་པོ་བདག་འཚལ་ལོ༔ དམ་ཚིག་དེ་ཉིད་བདག་ལ་སྩོལ༔ བྱང་ཆུབ་སེམས་ཀྱང་
བདག་ལ་སྩོལ༔ སངས་རྒྱས་ཆོས་དང་དགེ་འདུན་ཏེ༔ སྐྱབས་གསུམ་དག་ཀྱང་བདག་ལ་སྩོལ༔ ཐར་པ་ཆེན་པོའི་གྲོང་མཆོག་ཏུ༔ མགོན་པོས་བདག་ནི་གཞུག་ཏུ་གསོལ༔
ཞེས་ལན་གསུམ་གྱིས་གསོལ་བ་བཏབ་རྗེས༔ དཀོན་མཆོག་གསུམ་ལ་བདག་སྐྱབས་མཆི༔ སྡིག་པ་ཐམས་ཅད་སོ་སོར་བཤགས༔ འགྲོ་བའི་དགེ་ལ་རྗེས་ཡི་རང་༔ སངས་རྒྱས་བྱང་ཆུབ་ཡིད་
ཀྱིས་བཟུང་༔ སངས་རྒྱས་ཆོས་དང་ཚོགས་མཆོག་ལ༔ བྱང་ཆུབ་བར་དུ་སྐྱབས་སུ་མཆི༔ བདག་གཞན་དོན་ནི་རབ་བསྒྲུབ་ཕྱིར༔ བྱང་ཆུབ་སེམས་ནི་བསྐྱེད་པར་བགྱི༔ བྱང་
ཆུབ་མཆོག་གི་སེམས་ནི་བསྐྱེད་བགྱིས་ནས༔ སེམས་ཅན་ཐམས་ཅད་བདག་གི་མགྲོན་དུ་གཉེར༔ བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི༔ འགྲོ་ལ་ཕན་ཕྱིར་སངས་རྒྱས་འགྲུབ་པར་

༄༅། །ཤོག༔ ཅེས་སོགས་ཀྱིས་སྐྱབས་སུ་འགྲོ་ཞིང་སེམས་བསྐྱེད་དེ༔ རྡོ་རྗེ་སྙིང་གར་བཞག་ལ༔ ཨོཾ་སརྦ་ཡོ་ག་ཙིཏྟ་ཨུཏྤཱ་ད་ཡཱ་མི༔ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱའོ་སྙམ་པ་དེ་ཉིད༔ ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་ཉ་གང་བ་དེའི་སྟེང་དུ༔ དོན་དམ་བྱང་ཆུབ་སེམས་ཀྱི་རང་བཞིན་རྡོ་རྗེ་རྩེ་ལྔ་པ་
འོད་ཟེར་འཕྲོ་བ་དང་བཅས་པ་གཅིག་ཏུ་གྱུར༔ རྡོ་རྗེ་ལག་ཏུ་གཏད་ལ༔ ཨོཾ་སུ་ར་ཏི་ས་མ་ཡ་སྟྭཾ་ཧོ༔ སིདྡྷི་བཛྲ་ཡ་ཐཱ་སུ་ཁཾ༔ ཞེས་བརྗོད༔ ཧོ༔ བླ་མ་ཡི་དམ་ཌཱ་ཀི་རྣམས༔ ཡེ་ནས་
རང་བྱུང་ཁྱོད་ལ་རྫོགས༔ དམ་ཚིག་ཉམས་ན་དེ་ལ་སྒྲིབ༔ དེ་བས་དམ་ཚིག་གཅེས་པར་སྲུངས༔ ཞེས་རྡོ་རྗེ་སྤྱི་བོར་བཞག་ལ༔ འདི་ནི་དམ་ཚིག་བདུད་རྩིའི་ཆུ༔ བུ་ཁྱོད་ལ་ནི་སྦྱིན་
པར་བྱ༔ དམ་བསྲུངས་དངོས་གྲུབ་སྣ་ཚོགས་ཐོབ༔ ས་མ་ཡ་ཨི་དམ་ན་ར་ཀན༔ ཞེས་བདུད་རྩི་སྦྱིན༔ སླར་ཡང་སྡོམ་པ་བཟུང་བ་ནི༔ རྩ་གསུམ་རྒྱལ་བ་རབ་འབྱམས་རྣམས༔ ཡུད་ཙམ་

བདག་ལ་རབ་དགོངས་ཤིག༔ བདག་ཉིད་རྡོ་རྗེ་ཞེས་མིང་བསྒྱུར་ཆེ་གེ་མོ༔ དུས་འདི་ནས་བཟུང་བྱང་ཆུབ་བར༔ ཁྱེད་དང་གཉིས་མེད་སྐྱབས་སུ་མཆི༔ སོ་སོ་ཐར་དང་བྱང་ཆུབ་སེམས༔
རིག་འཛིན་ནང་གི་སྡོམ་པའི་ཚོགས༔ འདི་ནས་བྱང་ཆུབ་མ་ཐོབ་པར༔ ཡང་དག་ཉིད་དུ་བཟུང་བར་བགྱི༔ ཨེ་མ་ཧོ༔ ཁྱད་པར་དུ་ཡང་རིགས་ལྔ་ཡི༔ དམ་ཚིག་
སྡོམ་པ་བདག་གིས་བཟུང་༔ འགྲོ་བ་མ་བརྒལ་བ་རྣམས་བསྒྲལ༔ མ་གྲོལ་བ་རྣམས་དགྲོལ་བར་བགྱི༔ དབུགས་མ་ཕྱིན་པ་དབུགས་དབྱུང་ཞིང་༔ སེམས་ཅན་མྱ་ངན་འདས་ལ་འགོད༔
ཕྱག་རྒྱ་གཞོན་པ་མི་སྨད་ཅིང་༔ ལྷ་དང་ལྷ་མིན་གསང་བ་པ༔ ལྷ་དང་མཉམ་སྦྱོར་བརྙས་པ་སྤངས༔ བླ་མ་སངས་རྒྱས་དྲན་དུས་མཆོད༔ རྒྱལ་བས་བསྒྲགས་པ་གང་ཡིན་པ
དེ་དག་ཐམས་ཅད་བདག་གིས་བཟུང་༔ ཞེས་བས་སྟ་གོན་འཇུག་པའི་ཆོས༔ མདོར་བསྡུས་ཞལ་ནི་བརྟན་པོར་བཟུང་༔ སླར་ཡང་དཀྱིལ་འཁོར་དབང་རྫས་རྣམས༔ ཐོག་མ་ཉིད་ནས་ལྷུན་གྱིས་གྲུབ༔ བསྐུར་ཐོབ་གཉིས་མེད་རྣལ་འབྱོར་ཆེ་

༄༅། །ལྷ་ཆེན་འཕྲུལ་དགའ་ཇི་བཞིན་དུ༔ སྒྱུ་མ་ལྟ་བུས་འདི་ལྟར་སྦྱང་༔ ཨེ་མ་ཧོ༔ རང་བྱུང་ཡེ་ཤེས་ཕྱི་ནང་མཆོད་པའི་ཚོགས༔ མ་ལུས་མངོན་བྱས་རྩ་བ་གསུམ་ལ་འབུལ༔ ཨོཾ་བཛྲ་ཨུཏྠ་ཏ་
ཡེ་ས་མ་ཡ་པྲ་ཝེ་ཤ་ཡ་ཧཱུྃ༔ ཤར་སྒོ་ནས་བཟུང་སྟེ་སྒོ་བཞི་ཕྱེ་བར་བསམ་ཞིང་༔ ཨོཾ་ན་མ་སྟེ་ཧཱུྃ༔ ཨོཾ་ན་མཱ་མི་ཧཱུྃ༔ ཨོཾ་ན་མོ་ན་མ་ཧཱུྃ༔ ཞེས་ཕྱག་བྱས་ནས༔ དཀྱིལ་འཁོར་གྱི་ཤར་སྒོའི་སྟེགས་
བུའི་གདན་ལ་འཁོད་པས༔ གཙོ་བོ་ཡབ་ཡུམ་གྱི་ཐུགས་ཀའི་ས་བོན་ལས་འོད་ཟེར་བྱུང་༔ རང་གི་རྣམ་སྨིན་གྱི་ཕུང་པོ་སྦྱངས་༔ རྣམ་པར་ཤེས་པ་ཧཱུྃ་མཐིང་གར་གྱུར་པ་ཡབ་ཀྱི་
ཞལ་ནས་དྲངས་༔ སྐུའི་དབྱིབས་བརྒྱུད་ཡུམ་གྱི་པདྨར་བབས༔ ཕྱིར་བྱུང་ནས་རང་གི་གདན་ལ་འཁོད་པར་བསམ་༔ དེ་ཉིད་སྐད་ཅིག་གིས་ཀུན་བཟང་རྡོ་རྗེ་ཐོད་ཕྲེང་རྩལ་ཡབ་ཡུམ་
དུ་གསལ་བའི་གནས་གསུམ་བྱིན་གྱིས་བརླབས་ཏེ༔ བྱིན་དབབ་པ་ནི༔ ཧཱུྃ༔ ཐུགས་སྲོག་ཧཱུཾ་ལས་འོད་ཟེར་འཕྲོས༔ ཕྱོགས་བཅུ་དུས་གསུམ་རྒྱལ་བ་རྣམས༔ མཁའ་ལས་ཆར་ལྟར་བབས་ནས་།

ཀྱང་༔ རྣལ་འབྱོར་སྒོ་གསུམ་རྡོ་རྗེར་མཛོད༔ བླ་མ་རིག་འཛིན་ལྷ་ཚོགས་རྣམས༔ བར་སྣང་གློག་ལྟར་འཁྱུག་ནས་ཀྱང་༔ རྩ་ཁམས་རླུང་ལ་ཡེ་ཤེས་སྦྱོར༔ ཡི་དམ་མཁའ་
འགྲོ་སྲུང་མའི་ཚོགས༔ ས་ནས་རླངས་ལྟར་བརྡོལ་ནས་ཀྱང་༔ རིག་པའི་རྩལ་ཆེན་རང་ལ་སྤོར་༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ གུ་རུ་དྷེ་ཝ་ཌཱ་ཀི་ནཱི་སརྦ་ས་མ་ཡ་
ཨཱ་རལླི་ཕེཾ་ཕེཾ་བེཾ༔ སརྦ་ས་མ་ཡ་ཨ་ཝེ་ཤ་ཡ་ཨ་ཨ་ཨཱཿ ཏིཥྛ་བཛྲ་ས་མ་ཡ་ཧཱུྃ༔ ཞེས་བརྗོད་ནམ་མཁའི་དབྱིངས་ཉིད་དུ༔ རིག་པ་སེམས་ཀྱིས་ལུས་འདི་བཏེག༔ ཉམས་བསྐྱང་རྟོག་བྲལ་རང་ངོ་བལྟ༔ རིག་པའི་མེ་
ཏོག་ནམ་མཁར་འབུལ༔ པྲ་ཏིཙྪ་བཛྲ་ཧོ༔ ཀུན་བཟང་ཐུགས་ནས་སྤྱི་བོར་བསྟིམ༔ དབང་རྟགས་མེ་ཏོག་སྤྱི་བོར་བཞག༔ པྲ་ཏཱི་གྲྀཧྣ་མཾ་སཏྭ་མ་ཧཱ་བཱ་ལ༔ ལྷ་དང་གཉིས་མེད་མཉམ་པར་
བཞག༔ མཉམ་ཉིད་ཆོས་སྐུའི་ངང་ཉིད་ལས༔ ཀུན་བཟང་ཐུགས་མཆོག་རྡོ་རྗེ་རྩལ༔ རིགས་ཀྱི་གསང་མཚན་ལི་བྱང་བཏབ༔ ངག་བསམ་ཡིད་ཀྱི་བརྗོད་པའི་ཚེ༔ ནམ་མཁའི་ལྷ་

༄༅། །ཚོགས་ཐམས་ཅད་ཀྱང་༔ མགྲིན་གཅིག་དབྱངས་གཅིག་ངག་ཏུ་ཡང་༔ བརྗོད་པར་བསམ་ཞིང་དེ་ལྟར་བུར༔ བདག་ཉིད་འགྱུར་བར་བསྒོམ་པར་བྱ༔ རྡོ་རྗེ་མིང་གི་
དབང་མཆོག་ཐོབ༔ སངས་རྒྱས་དང་ཡང་མཉམ་པར་སྦྱོར༔ རྡོ་རྗེ་ཐུར་མས་མིག་དར་དབྱེ༔ ཧོ༔ ལེགས་འོང་བུ་ཁྱོད་སྐལ་བ་བཟང་༔ མ་རིག་ལིང་ཏོག་ང་ཡིས་བསལཿ བླ་མ་རྩ་གསུམ་དཀྱིལ་
འཁོར་བསྟན༔ དགའ་དང་འདུན་དང་སྤྲོ་སེམས་ཀྱིས༔ དཀྱིལ་འཁོར་འདིར་ལྟོས་དམ་ཚིག་སྲུངས༔ བཛྲ་ཙཀྵུཿཔྲ་ཝེ་ཤ་ཡ་ཕཊ༔ དེ་ནས་ཕྱི་ནང་གི་དཀྱིལ་འཁོར་བསྟན་པ་ནི༔ ཧོཿ སྒྱུ་མ་ལུས་
འདི་རང་བྱུང་ཡང་༔ འཁྲུལ་རྟོག་རྩ་ཡིས་ཀུན་ནས་བཅིངས་༔ རྣམ་དག་སྤྲུལ་སྐུའི་དཀྱིལ་འཁོར་ནི༔ བདེ་བ་ཆེན་པོའི་ཡེ་ཤེས་ཏེ༔ རྡུལ་ཚོན་རྫས་དང་བུམ་པའི་ལྷ༔ རྣམ་དག་
ཡེ་ཤེས་ངང་དུ་ལྟོས༔ ཧོ༔ གྲགས་སྟོང་ངག་འདི་རང་བྱུང་ཡང་༔ འཁྲུལ་རྟོག་རླུང་གིས་ཀུན་ནས་བཅིངས༔ རྣམ་དག་ལོངས་སྐུའི་དཀྱིལ་འཁོར་ནི༔ གསལ་བ་ཆེན་པོའི་ཡེ་

ཤེས་ཏེ༔ རང་བྱུང་ཐོད་པ་རྫས་ཀྱི་ལྷ༔ རྣམ་གྲོལ་ཡེ་ཤེས་ངང་དུ་ལྟོས༔ ཧོ༔ བདེ་སྟོང་ཁམས་ནི་རང་བྱུང་ཡང་༔ འཁྲུལ་རྟོག་ཡིད་ཀྱིས་ཀུན་ནས་བཅིངས༔ རྣམ་དག་ཆོས་སྐུའི་
དཀྱིལ་འཁོར་ནི༔ མི་རྟོག་ཆེན་པོའི་ཡེ་ཤེས་ཏེ༔ དྭངས་གསལ་མེ་ལོང་སིནྡྷ་ལྟར༔ རྣམ་མཁྱེན་ཡེ་ཤེས་ངང་དུ་ལྟོས༔ ཧོཿ རིག་སྟོང་སྐྱོན་བྲལ་རང་བྱུང་ཡང་༔ གློ་བུར་
ལས་དང་བག་ཆགས་བཅིངས༔ རྣམ་མཁྱེན་རིག་པའི་དཀྱིལ་འཁོར་ནི༔ གདོད་ནས་ལྷུན་གྲུབ་དཀྱིལ་འཁོར་ཏེ༔ ཤེལ་དང་ལྷ་སྐུ་གཏོར་མ་དང་༔ རང་རིག་བླ་མ་རྩ་གསུམ་ལྷ༔
སངས་རྒྱས་སྐུ་ལྔའི་བདག་ཉིད་ལྟོས༔ བལྟས་པས་ཕྱི་རོལ་བརྡ་མཚོན་ལ༔ གདོད་ནས་ཡེ་ཤེས་རང་ལ་མཐོང་༔ རྟག་ཏུ་ཉིད་ལ་བལྟ་བར་བྱོས༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔
སླར་ཡང་གསོལ་བ་བགདབ་པ་ནི༔ བྱང་ཆུབ་རྡོ་རྗེས་སངས་རྒྱས་ལ༔ ཇི་ལྟར་མཆོག་ཆེན་བསྩལ་བ་བཞིན༔ བདག་ཀྱང་ཡོངས་སུ་བསྐྱབ་པའི་ཕྱིར༔ ནམ་མཁའི་རྡོ་རྗེ་དེང་བདག་སྩོལ༔ ཞེས་

༄༅། །གསོལ་བ་བཏབ་པས༔ མདུན་བསྐྱེད་ཀྱི་གཙོ་བོ་ཡབ་ཡུམ་གྱི་ཐུགས་ཀ་ནས་མར་མེ་གཅིག་ལས་གཉིས་མཆེད་ཀྱི་ཚུལ་དུ་དབང་རྫས་རྣམས་བྱུང་༔ བདག་ལ་མངོན་པར་
དབང་བསྐུར་བར་གྱུར་བར་བསམས་ཏེ༔ ཧཱུྃ༔ དབང་བསྐུར་རྡོ་རྗེ་ཆེན་པོ་སྟེ༔ ཁམས་གསུམ་ཀུན་གྱིས་ཕྱག་བྱས་པས༔ སངས་རྒྱས་ཀུན་གྱི་གསང་གསུམ་གྱི༔ གནས་ལས་
བྱུང་བ་སྦྱིན་པར་བྱ༔ ཨོཾ་ཧཱུྃ་ཧྲཱྃ་ཧྲཱིཿཨཱཿབཛྲ་ཀ་ལཱ་ཤ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ ཧཱུྃ༔ སྣོད་བཅུད་རབ་འབྱམས་བུམ་པའི་དབང་༔ སྐུ་ལྔ་ཡེ་ཤེས་ལྔ་རྫོགས་ཤོག༔ ཧཱུྃ་བཛྲ་ཨུ་ད་
ཀ་ཧཱུྃ༔ ཧཱུྃ༔ རིན་ཆེན་དབུ་རྒྱན་རིགས་ལྔའི་དབང་༔ དུག་ལྔ་རྣམ་དག་ཡོངས་རྫོགས་ཤོག༔ ཧཱུྃ་ཨོཾ་སྭཱ་ཨཱཾ་ཧཱཿར་ཏྣ་མུ་ཀུ་ཊ་ཨ་བྷི་ཥིཉྩ་ཧཱུྃ༔ ཧཱུྃ༔ ཐབས་ཀྱི་རྡོ་རྗེ་ཕྱག་རྒྱའི་དབང་༔
ཡེ་ཤེས་ལྔ་ལྡན་ཡོངས་རྫོགས་ཤོག༔ མ་ཧཱ་བཛྲ་ཨཱ་ཝེ་ཤ་ཨ་བྷི་ཥིཉྩ་ཧཱུྃ༔ ཧཱུྃ༔ ཤེས་རབ་དབྱངས་ཀྱི་རྗེས་འགྲོའི་དབང་༔ ཡན་ལག་དྲུག་ཅུའི་དོན་རྟོགས་ཤོག༔ ཧཱུྃ༔ བཛྲ་

གྷཱཎ་ཌེ་ཨ་བྷི་ཥིཉྩ་ཧཱུྃ༔ སྔར་གྱི་མིང་དྲན་པར་བྱས་ལ༔ རྡོར་དྲིལ་མགོར་དཀྲོལ་ཏེ༔ སློབ་དཔོན་གྱིས་མིང་ནས་བོས་ལ༔ བཛྲ་ནཱ་མ་ཨ་བྷི་ཥིཉྩ་ཧཱུྃ༔ མིང་དབང་ངོ་༔ ཧཱུྃ༔ རིན་ཆེན་དར་དཔྱངས་དུར་ཁྲོད་དབང་༔ ཕྱི་
ནང་བརྡ་རྟགས་དོན་རྟོགས་ཤོག༔ བུདྡྷ་རཏྣ་ཤྲཱི་ཨ་བྷི་ཥིཉྩ་ཧཱུྃ༔ སྨན་རག་གཏོར་མ་བསྙེན་སྒྲུབ་རྟེན༔ ལྷ་དང་མཁའ་འགྲོའི་རྟེན་དབང་བསྐུར༔ པཉྩ་རཀྟ་བ་ལིཾ་ཏ་ཨ་བྷི་ཥིཉྩ་ཧཱུྃ༔ 
ཡེ་དྷརྨཱ་ཧེ་ཏུ་པྲ་བྷ་ཝ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝདཏཿ ཏེཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་ཤྲ་མ་ཎ༔ སྣོད་བཅུད་དག་པ་རྩ་བ་གསུམ༔ རང་དང་གཉིས་མེད་རྟག་ཏུ་བསྒོམ༔ རོལ་མོས་
ཕྱིན་དབབ༔ ས་མ་ཡ༔ རྒྱ་རྒྱ་རྒྱ༔ སླར་ཡང་གསོལ་བ་གདབ་པ་ནི༔ ཧཱུྃ༔ རང་བྱུང་རྩ་གསུམ་དཔའ་ཆེན་པོ༔ མཐུ་རྩལ་ཡོངས་རྫོགས་ཡེ་ཤེས་ལྷ༔ སྐུ་གསུང་ཐུགས་སུ་བྱིན་དབང་བསྐུར༔
ཡེ་ཤེས་ལྔ་རྫོགས་རང་གནས་སྟོན༔ སྤྱི་བོར༔ ཧཱུྃ༔ དུག་ལྔ་དག་པ་ཞི་བའི་སྐུ༔ བཞི་བཅུ་རྩ་གཉིས་དབང་ཐོབ་ཤོག༔ ཧཱུྃ་ཨོཾ་སྭཱ་ཨཱྃཿཧཱ༔ མཱུྃ་ལཱྃ་མཱུྃ་པཱྃ་ཏཱྃ༔ ཨ་བྷི་ཥིཉྩ་ཧཱུྃ༔

༄༅། །ཧཱུྃ༔ འཁོར་ལོའི་གནས་བཞིར་བདེ་གཤེགས་བཞི༔ བདུད་བཞི་འཇོམས་པའི་དབང་ཐོབ་ཤོག༔ མཱུྃ་ཧྲཱིཿཧཱུྃ་ཨཱཿ ཨ་བྷི་ཥིཉྩ་ཧཱུྃ༔ སྤྱི་བོར༔ ཧཱུྃ༔ ཆོས་དབྱིངས་ཡེ་
ཤེས་ཡོངས་རྫོགས་ལྷ༔ ཆེ་མཆོག་ཡོངས་རྫོགས་དབང་བསྐུར་རོ༔ ཧཱུྃ༔ མ་ཧཱ་ཤྲཱི་ཧེ་རུ་ཀ་སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ དཔྲལ་བར༔ ཧཱུྃ༔ མཉམ་ཉིད་ཡེ་ཤེས་
ཡོངས་རྫོགས་ལྷ༔ འཇམ་དཔལ་ཡོངས་རྫོགས་དབང་བསྐུར་རོ༔ ཧཱུྃ་ཧྲཱིཿ ཥཊི་ཝི་ཀྲི་ཏཱ་ན་ན་སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ མགྲིན་པར༔ ཧཱུྃ༔ སོར་རྟོག་ཡེ་ཤེས་ཡོངས་རྫོགས་པ
ལྷ༔ རྟ་མགྲིན་ཡོངས་རྫོགས་དབང་བསྐུར་རོ༔ ཨོཾ་ཧ་ཡ་གྲཱི་ཝ་སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ ཧཱུྃ༔ སྙིང་གར༔ མེ་ལོང་ཡེ་ཤེས་ཡོངས་རྫོགས་ལྷ༔ ཡང་དག་ཡོངས་རྫོགས་དབང་
བསྐུར་རོ༔ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ ལྟེ་བར༔ ཧཱུྃ༔ བྱ་གྲུབ་ཡེ་ཤེས་ཡོངས་རྫོགས་ལྷ༔ ཕུར་པ་ཡོངས་རྫོགས་དབང་བསྐུར་རོ༔ ཨོཾ་བཛྲ་ཀཱི་ལི་ཀཱི་

ལ་ཡ་སརྦ་བིགྷྣན་བཾ་ཧཱུྃ་ཕཊ༔ སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ གསང་གནས༔ ཧཱུྃ༔ དབྱིངས་གྲོལ་ཡེ་ཤེས་ཡོངས་རྫོགས་ལྷ༔ མ་མོ་ཡོངས་རྫོགས་དབང་བསྐུར་རོ༔ ཨོཾ་གུ་ཧྱ
ཛྙཱ་ན་ཤྲཱི་ཧེ་རུ་ཀ་སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔ སྤྱི་བོར༔ ཧཱུྃ༔ འདའ་ཀ་ཡེ་ཤེས་ཡོངས་རྫོགས་ལྷ༔ རིག་འཛིན་ཡོངས་རྫོགས་དབང་བསྐུར་རོ༔ ཨོཾ་བཛྲ་མ་ཧཱ་གུ་རུ༔ སརྦ་ས་
མ་ཡ་ཨ་བྷི་ཥིཉྩ་ཧཱུྃ༔ བརླ་གཡས༔ ཧཱུྃ༔ ཀློང་གྱུར་ཡེ་ཤེས་ཡོངས་རྫོགས་ལྷ༔ འཇིག་རྟེན་ཡོངས་རྫོགས་དབང་བསྐུར་རོ༔ ཨོཾ་བཛྲ་ཙཎ་ཌ་སརྦ་དུཥ་ཊཱན་སརྦ་ས་མ་ཡ༔ ཨ་བྷི་
ཥིཉྩ་ཧཱུྃ༔ བརླ་གཡོན༔ ཧཱུྃ༔ ལྷུན་གྲུབ་ཡེ་ཤེས་ཡོངས་རྫོགས་ལྷ༔ དྲག་སྔགས་ཡོངས་རྫོགས་དབང་བསྐུར་རོ༔ ཨོཾ་བཛྲ་སརྦ་དུཥ་ཊན་ཨེ་ཛཿབྷྱོཿ སརྦ་ས་མ་ཡ༔ ཨ་བྷི་ཥིཉྩ་
ཧཱུྃ༔ དཔུང་པ་གཉིས༔ ཧཱུྃ༔ མཁའ་ཀློང་དབྱིངས་གྲོལ་ཡོངས་རྫོགས་ལྷ༔ མཁའ་ལྡིང་མཁའ་འགྲོའི་དབང་བསྐུར་རོ༔ ཁྲོག་རུ་ཌ་སརྦ་ཌཱ་ཀི་ནཱི་སརྦ་ས་མ་ཡ༔ ཨ་བྷི་ཥིཉྩ་ཧཱུྃ༔

༄༅། །རྩ་ཁམས་རྩ་གསུམ་ཡོངས་རྫོགས་སྐུ༔ ཡེ་ཤེས་ཆེན་པོ་རྟག་ཏུ་བསྒོམ༔ བྱིན་དབབ༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ ཕྱི་ནང་བུམ་པའི་དབང་བཞི་རྫོགས༔ སྣང་།
སྟོང་ཟུང་འཇུག་དོན་ལ་བལྟ༔ ཐུན་གཅིག་ལྷ་ཡི་རྣལ་འབྱོར་བསྒོམ༔ གཉིས་པ་ཡིད་ངག་གཉིས་མེད་བསྲེ༔ གསུམ་པ་སྐུ་ངག་སྒྱུ་མར་བསྲེ༔ ཧཱུྃ༔ བདེ་གཤེགས་ཀུན་གྱི་།
རྩ་བའི་སྔགས༔ རྐྱེན་དང་སྦྱར་ཞིང་བདེ་སྟོང་ཕྱག་རྒྱའི་བཟླས་པ༔ འཁོར་ལོ་བཞིར༔ བསྐོར་ཞིང་དྲག་ཏུ་བཟླས་པས་འགྲུབ༔ གོང་གི་བསྙེན་པའི་བཟླས་ལུང་སྦྱིན༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔
ལུས་ཀྱི་སྒྲིབ་དག་ཀུན་ཏུ་འོད༔ ས་ནོན་ཞི་བའི་ལས་རྣམས་འགྲུབ༔ སྤྲུལ་སྐུ་མངོན་དུ་བྱས་པའོ༔ དེ་ལྟར་བུམ་དབང་དང་འབྲེལ་བའི་ལྷ་དབང་མངོན་དུ་ཐོབ་པས༔ བདུད་
རྩི་འོད་ཟེར་དང་བཅས་པ་སྤྱི་བོ་ནས་ཞུགས༔ ལུས་གང་བས་གཙོ་བོར་ལུས་རགས་པ་རིལ་བོར་འཛིན་པ་དང་༔ ཕྲ་བ་ལུས་གནས་ཀྱི་རྩ་རྣམས་སྦྱངས༔ ལམ་བསྐྱེད་པའི་རིམ་པ་དང་

དགའ་བའི་ཡེ་ཤེས་ལ་བརྟེན་པས༔ འབྲས་བུ་སྦྲུལ་སྐུ་འགྲུབ་པའི་སྐལ་བ་ཅན་དུ་བྱས་སོ༔ ས་མ་ཡ༔རྒྱ་རྒྱ་རྒྱ༔ རྒྱ་རྒྱ་རྒྱ༔ བུམ་དབང་གི་གཏང་རག་དང་གསང་དབང་ཞུ་བའི་དོན་དུ་མཎྜལ་ཕུལ་ནས་གསོལ་བ་གདབ་
པ་ནི༔ ཧཱུྃ༔ བདེ་གཤེགས་བླ་མ་ལོངས་སྤྱོད་རྫོགས༔ གསང་དབང་རང་བྱུང་བསྐུར་དུ་གསོལ༔ ཧཱུྃ༔ ནམ་མཁར་བཞུགས་པའི་བདེ་གཤེགས་རྣམས༔ མཁའ་གསང ་
སྦྱར་བའི་སྒྲས་བསྐུལ་ཏེ༔ ཇི་ལྟར་སྔོན་གྱི་སངས་རྒྱས་ཀྱིས༔ དབང་བསྐུར་སྲས་ལ་བྱིན་པ་ལྟར༔ གཉིས་མེད་སྦྱར་བའི་བདུད་རྩིའི་ཆུ༔ གདན་གསུམ་ངོ་བོ་ཁྱོད་
དབང་བསྐུར༔ ཨོཾ་ཧེ་རུ་ཀ་ས་མ་ཡ་བོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ མགྲིན་པ་ནས་བརྒྱུད་རྩ་ཁམས་གང་༔ གསང་བའི་དབང་ཐོབ་ངག་སྒྲིབ་དག༔ རྒྱས་པའི་ལས་གྲུབ་པད་ཅན་
ནོན༔ རང་བྱུང་རྣམ་བཞི་མངོན་དུ་གྱུར༔ སྐྱོན་ཅན་རླུང་ནི་ཕྱིར་ལ་འབུད༔ ཡོན་ཏན་རླུང་ནི་ནང་དུ་རྔུབས༔ རོ་རྐྱང་དབུ་མར་ཡང་དག་གདབ༔ ལྟེ་བར་གནམ་

༄༅། །ཞལ་འབར་བ་ཡིས༔ འཁོར་ལོ་བཞི་བཏེགས་སླར་གཡོས་ཏེ༔ སྤྱི་བོར་ཧེ་རུ་ཀ་དང་སྦྱོར༔ འབར་འཛ ག་དྲོད་ཀྱི་ཡེ་ཤེས་བསྒོམ༔ གཡས་སུ་བསྐོར་ཞིང་
གཡོན་དུ་གཅུ༔ འོག་ནས་དྲངས་ཤིང་སྟེང་ནས་རྡེག༔ དེ་བཞིན་གོ་བཟློག་སྦྱོར་བ་དང་༔ སྒྲུབ་པ་དགུ་དང་རྡེག་པ་དགུ༔ བསྐོར་བ་དགུ་དང་འབུད་པ་དགུ༔ རྡུབ་པ་དགུ་དང་
དགང་གཞིལ་དགུ༔ བསྒོམས་པས་འགྲུབ་པ་ལོངས་སྤྱོད་རྫོགས༔ དེ་ལྟར་ཐོད་པའི་རྫས་ཀྱིས་གསང་དབང་བསྐུར་བ་ལ་བརྟེན་པའི་ཞུ་བདེ་མགྲིན་པ་ནས་བརྒྱུད་པས༔ ཕྲ་བ་རླུང་དང་
རགས་པ་ངག་གི་སྒྲིབ་པ་སྦྱངས༔ ཤ་ལྔ་བདུད་རྩི་ལྔ་བརྟེན་ཞིང་ལམ་རླུང་སྔགས་བསྒོམ་པ་ལ་དབང་༔ མཆོག་དགའི་ཡེ་ཤེས་ལ་བརྟེན་པའི་འབྲས་བུ་ལོངས་སྐུ་འགྲུབ་པའི་སྐལ་པ་དང་ལྡན་
པར་བྱས་སོ༔ བཱཀྱ་འཛྲ་ཁྠཾ༔ གསང་དབང་གི་གཏང་རག་དང་ཤེར་དབང་ཞུ་བའི་དོན་དུ་གསོལ་བ་གདབ་ཅིང་མཎྜལ་ཕུལ༔ ཧཱུྃ༔ བདེ་གཤེགས་བླ་མ་ཆོས་ཀྱི་སྐུ༔ ཤེས་རབ་

ཡེ་ཤེས་བདག་ལ་སྩོལ༔ ཧཱུྃ༔ ཐོད་ཕྲེང་ཐུགས་ཀ་ནས་བྱུང་བའི༔ ལྷ་མོ་དགའ་སྟེར་གནས་སྟེར་མ༔ གཟུགས་དང་ལང་ཚོ་ཀུན་ལྡན་ཞིང་༔ འདི་ཁྱེར་རྟག་ཏུ་མཆོད་པར་བགྱི༔
རིག་མ་དེས་ཀྱང་༔ ལྷ་མོ་ང་ནི་བདེ་ཆེན་མ༔ ཆོ་གས་ཚུལ་བཞིན་བསྟེན་ནུས་སམ༔ ཞེས་པའི་ལན་བཏབ་པ་ནི༔ ཇི་ལྟར་གསུངས་པའི་ཆོ་གས་འགྲུབ༔ སྤྲོ་བས་བསྟེན་ནོ་མཛེས་ལྡན་མ༔
སླར་ཡང་རིག་མས་ཀྱང་༔ ང་ཡི་བྷ་ག་ཆོས་ཀྱི་དབྱིངས༔ འདི་བསྟེན་བདེ་བ་མ་ལུས་ཐོབ༔ མ་སྤངས་སྤངས་ན་མཆོག་མེད་དོ༔ འདིར་བཞུགས་འདིར་ལྟོས་འདི་དོན་སྤྱོད༔ པདྨ་བྷཉྫ་མོཀྵ་
ཧོཿ ཛཿཧཱུྃ་བོ་ཧོཿདཔལ་དང་ལྡན༔ སྣང་སྟོང་རྡོ་རྗེ་པདྨ་ལས༔ བྱུང་བའི་ཡིད་ཀྱི་བདུད་རྩིའི་ཆུ༔ འཁོར་ལོ་བཞིར་དབབ་བཟློག་ཁྱབ་ཀྱིས༔ སྲིད་པ་ངོ་བོ་ཉིད་ཀྱི་ངང་༔ འཐུངས་
ཤིག་འཐུངས་ཤིག་དཔའ་བོ་ཆེ༔ བདེ་མཆོག་བདེ་བའི་དོན་སྡོམས་ཤིག༔ ཧཱུྃ་ཧཱུྃ་ཧྲཱིཿཧྲཱིཿཧ་ཧ་ཧཱུྃ༔ ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཎ་བཛྲ་སྭ་བྷཱ་བ་ཨཱཏྨ་ཀོ྅་ཧཾ༔ ལྷ་མོ་རྡོ་རྗེའི་

༄༅། །ལམ་དུ་ཞུགས༔ སྙིང་གར་བརྒྱུད་དེ་སྤྱི་བོར་ཐིམ༔ མས་བརྟན་དགའ་བཞིའི་མཐར་བསྐྱལ་ལོ༔ ཤེར་དབང་ཐོབ་ནས་ཡིད་སྒྲིབ་དག༔ དབང་གི་ལས་འགྲུབ་
ཚོགས་ཆེན་ནོན༔ དགའ་བཞིའི་ཡེ་ཤེས་མངོན་དུ་གྱུར༔ དངོས་སམ་ཡིད་ཀྱིས་བསྟེན་བྱ་བ༔ སྣ་ཚོགས་གཟུགས་ཅན་ཡིད་ལ་བསྒོམ༔ འབུད་པ་གསུམ་དང་རྔུབ་པ་གསུམ༔
འདུ་ཤེས་གསུམ་དང་སྙོམས་འཇུག་གསུམ༔ བཟློག་ཁྱབ་བདེ་སྟོང་ཆེན་པོར་བསྐྱལ༔ དལ་བུས་དལ་བུས་མ་ལུས་བྱ༔ ཡེ་ཤེས་རྣམ་རོལ་དགའ་བཞི་འཁྲབ༔ རྣམ་སྣང་
ཆོས་བདུན་ངང་དུ་བསྐྱལ༔ ཐུན་ཀྱང་ཉུང་མིན་ཉེར་གཅིག་སོགས༔ རབ་ཏུ་འབད་པས་རྣམ་པར་གྲོལ༔ དེ་ལྟར་མེ་ལོང་སིནྡྷ་ར་ལ་བརྟེན་པའམ༔ རིག་མ་ལས་རྙེད་པའི་
ཤེར་དབང་གིས༔ ཁྱད་པར་དགའ་བ་དང་༔ ལྷན་སྐྱེས་ཀྱི་རགས་པ་ཚོགས་བདུན་གྱི་བག་ཆགས་དང་༔ ཕྲ་བ་ཡིད་ཀྱི་དྲི་མ་སྦྱངས༔ དེ་ཉིད་རྣམ་པ་བཅུ་དྲུག་ལ་བརྟེན་ནས

དོན་གྱི་འོད་གསལ་ལ་གོམས་པས་འབྲས་བུ་ཆོས་སྐུ་མངོན་དུ་བྱེད་པའི་སྐལ་བ་ཅན་དུ་བྱས་སོ༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ ཤེར་དབང་གི་གཏང་རག་དང་ཚིག་དབང་ཞུ་བའི་དོན་དུ༔ སྨག་ཁྠཾ༔ དབང་
བཞི་བའི་དོན་དུ་མ་ཎྜལ་ཕུལ་ནས༔ ཧཱུྃ༔ བདེ་གཤེགས་བླ་མ་ངོ་བོ་ཉིད༔ བཞི་པའི་དབང་མཆོག་བདག་ལ་སྩོལ༔ ལན་བཏབ་བ༔ གསུམ་པའི་ཉམས་མྱོང་དྲན་བྱས་ཏེ༔ མཁའ་
དབྱིངས་རྡོ་རྗེ་མེ་ལོང་དང་༔ རྡོ་རྗེ་དྲིལ་བུ་དྲན་པར་བགྱི༔ ཧཱུྃ༔ བདེ་ལ་སེམས་བཟུང་སྟོང་ཉིད་ངང་༔ སྲིད་པ་ངོ་བོ་ཉིད་དག་པ༔ སྣང་སྟོང་ཟུང་འཇུག་མཐའ་ལས་
འདས༔ རང་བཞིན་དག་པའི་དོན་བསྒོམ་བྱ༔ ཤེལ་རྡོ་དང་བླ་མའི་སྐུ་འབག་སྤྱི་བོར་བཞག་ལ༔ ཨ་ཏི་ཧོ་བྷེེརྱ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛསིདྡྷི་ཕ་ལ་ཧཱུྃ་ཨཱ༔
ཀཱ་ཡ་ཝཱ་ཀ་ཙིཏྟ་ཛྷཱ་ན་ཨབྷི་ཥིཉྩ་ཨོཾ་ཨཱཿཧཱུྃ་ཧྲཱི༔ བཞི་པའི་དབང་ཐོབ་རྦ་རླབས་དང་༔ དྲག་པོའི་ལས་འགྲུབ་བླ་མའི་ས༔ ནོན་ཞིང་སྒོ་གསུམ་དམ་ཚིག་འཛིན༔ ངོ་བོ་ཉིད་སྐུ་

༄༅། །ཧེ་རུ་ཀ༔ མ་བཅོས་རྫོགས་པ་ཆེན་པོ་འགྲུབ༔ སྒོ་གསུམ་ཀློད་ལ་རླུང་གསུམ་འབུད༔ སོ་མ་རང་དྭངས་ལེགས་པར་བཞག༔ རྟོག་མེད་རང་གསལ་དོན་ལ་
བལྟ༔ མི་འགུལ་གསུམ་དང་དལ་བ་གསུམ༔ ཐུན་བཞི་ཐུན་དྲུག་དག་ཏུ་བསྐྱང་༔ དེ་ལྟར་བརྡ་ཡི་དབང་བཞི་བསྐུར་བས༔ ལམ་ཟུང་འཇུག་ལ་བརྟེན་ནས༔ ཤིན་ཏུ་ཕྲ་
བའི་ལུས་ངག་ཡིད་གསུམ་སྐྱེད་བྱེད་ཀྱི་རྩ་ཐིག་རླུང་ཕྲ་བ་དྲི་བཅས་དང་༔ ཀུན་གཞི་ཤེས་བྱའི་དྲི་མ་དང་བཅས་པ་སྦྱངས༔ སངས་རྒྱས་ཐམས་ཅད་ཀྱི་སྐུ་གསུང་ཐུགས་དང་༔ བདག་
ལུས་རྡུལ་དང་བྲལ་བའི་དྭངས་མ་གསུམ་ལྷན་ཅིག་ཏུ་འདྲེས༔ ཡི་གེ་འཁོར་ལོ་ཚོགས་ཆེན་གྱི་ས་ནོན༔ འབྲས་བུ་ངོ་བོ་ཉིད་སྐུ་མངོན་དུ་བྱས་པའོ༔ མཐའ་རྟེན་ལྕགས་ཀྱི་ཕུར་བུ་ལ་བརྟེན་
ནས་དྲག་སྔགས་སོ་ལྔ་པ་བཟླ་ཞིང་༔ ཧཱུྃ༔ བདེ་གཤེགས་ཡོངས་རྫོགས་འདུས་པའི་སྐུ༔ ཕུར་པ་བསྒྲིལ་ཞིང་འདེབས་པར་བྱ༔ ཡུལ་གསུམ་གསལ་བ་དང་བཅས་པས༔ དགྲ་གསུམ་སྐུ་གསུམ་

ཀློང་དུ་གསོད༔ བདུད་བཞི་སྐྱེ་མེད་ངང་དུ་བསྒྲལ༔ འཕྲང་གསུམ་དཔའ་ཆེན་རང་ངོར་བསྐུར༔ དེ་ལྟར་རང་གིས་དབང་བསྐུར་བས༔ བླ་མ་དཔལ་ཆེན་ཡོངས་རྫོགས་ལྷ༔
ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བི་ཧཱུྃ་ཕཊ༔ དེ་ནས་བཀའ་རབ་འབྱམས་ཀྱི་དབང་གི་དོན་དུ་གསོལ་བ་གདབ་པ་ནི༔ ཧཱུྃ༔ རྒྱལ་བ་མ་ལུས་དགོངས་མཛད་དང་༔ བླ་མེད་གསང་སྔགས་བཀའ་གསང་
ཟབ་མོའི་ཆོས༔ དབང་དང་ཆོས་བཀའ་གང་ཐོབ་བགྱིས་པ་རྣམས༔ སྤྲོས་མེད་དོན་གྱི་སྙིང་བོ་ཐོབ་པའི་ཕྱིར༔ སྲོག་གི་ཕྱིར་ཡང་མི་གཏོང་བསྒྲུབ་པར་བྱ༔ བདག་ཅག་མཆེད་
ལྕམ་མ་ལུས་ཐམས་ཅད་ལ༔ རྡོ་རྗེ་སློབ་དཔོན་བྱིན་གྱིས་བརླབ་ཏུ་གསོལ༔ སྙིགས་མ་ལྔ་བདོ་དུས་ཀྱི་བསྟན་པའི་མཐར༔ རྒྱལ་བ་རྣམས་ཀྱི་མཛད་པ་བདག་གིས་བསྒྲུབ༔ དམ་
ཚིག་གཅིག་ཏུ་འབྲེལ་བའི་ཕྲེང་བ་ལ༔ མཆེད་ལྕམ་ཟུང་དུ་འཇུག་པའི་ལུ་གུ་རྒྱུད༔ བླ་མེད་སངས་རྒྱས་མ་ཐོབ་འདི་ཡི་བར༔ ལུས་དང་སྲོག་གི་ཕྱིར་ཡང་མི་གཏང་ངོ་༔ ས་མ་ཡ༔

༄༅། །རྒྱ་རྒྱ་རྒྱ༔ རྒྱ་རྒྱ་རྒྱ༔ དེ་ནས་དབང་རྫས་ཕྱོགས་གཅིག་ཏུ་བྱས་ཏེ༔ ཧཱུྃ༔ མཉམ་མེད་གུ་རུ་པདྨ་ཐོད་ཕྲེང་རྩལ༔ ལྷ་ལྕམ་ཡུམ་དང་གཉིས་མེད་བདེ་ཆེན་རོལ༔ རིག་འཛིན་བརྒྱད་དང་
སྒྲུབ་སྡེ་མཚན་བརྒྱད་དང་༔ སྤྲུལ་དང་ཡང་སྦྲུལ་རིག་འཛིན་དུ་མར་བཅས༔ དཔའ་བོ་མཁའ་འགྲོ་སྒོ་སྐྱོང་ལྷ་མོའི་ཚོགས༔ སྐུ་གསུང་ཐུགས་ཀྱི་འོད་ཟེར་ཆེན་པོ་ཡིས༔ མོས་པའི་བུ་ལ་རབ་
འབྱངས་བཀའ་ཡི་དབང་༔ དངོས་གྲུབ་དམ་པ་དེང་འདིར་སྩལ་དུ་གསོལ༔ འཕྲིན་ལས་རྣམ་བཞི་ལྷུན་གྱིས་གྲུབ་པའི་ཕྱིར༔ སྐུ་གསུང་ཐུགས་དང་ཡོན་ཏན་འཕྲིན་ལས་དང་༔ རྫས་ཀྱི་
དབང་མཆོག་དམ་པ་འདི་བསྐུར་བས༔ འཕྲིན་ལས་རྣམ་བཞི་ལྷུན་གྱིས་གྲུབ་པར་ཤོག༔ ཨོཾ་ཨཱཿཧཱུྃ་ཧྲཱིཿ ཀཱ་ཡ་ཝཱ་ཀ་ཙིཏྟ་ཛྷཱ་ན་བ་ལིཾ་ཏ་ཨ་བྷི་ཥིཉྩ་ཧཱུྃ༔ ཧཱུྃ༔ བདག་གི་ལུས་དང་ལོངས་
སྤྱོད་ཀུན༔ ཁྱེད་ལ་འབུལ་གྱིས་ཡོངས་སུ་བཞེས༔ ཁྱེད་ཀྱི་ཐུགས་རྗེ་བདག་ལ་ཟུང་༔ ཀུན་ཀྱང་ཡེ་ཤེས་མཆོག་ཐོབ་ཤོག༔ རྩ་བ་ཡན་ལག་དམ་ཚིག་རྣམས༔ ལུས་དང་

སྲོག་གི་ཕྱིར་མི་བཏང་༔ རིན་ཆེན་གླང་པོ་ནོར་བུ་བུ་དང་བུ་མོ་ཡོ་བྱད་རྣམས༔ ཡུལ་འཁོར་ལོངས་སྤྱོད་བཅས་ཀུན་འབུལ༔ ཚེ་གཅིག་གྲོལ་གྱུར་གདམས་མཆོག་སྩོལ༔ ཛཿཧཱུྃ་
བྃ་ཧོས་དབང་ལྷ་རྣམས༔ ཡི་གེ་གསུམ་གྱི་རྣམ་པར་བསྟིམ༔ ལྟ་བ་བསྐྱང་ཞིང་རིམ་ལྔ་དང་༔ སྦྱོར་སྒྲོལ་ལམ་གྱིས་མཚམས་སྦྱར་ཏེ༔ ཕན་ཡོན་དབྱིངས་རིག་གཉིས་མེད་བསྲེ༔ འཕོ་བ་རླུང་སེམས་ཡུལ་ལ་སྦྱང་༔ རྒྱུན་དུ་བླ་མ་
སྤྱི་བོར་བསྒོམ༔ གསོལ་གདབ་སྙིང་དབུས་བཞུགས་སུ་གསོལ༔ ལྟ་བ་བསྐྱང་ཞིང་སྒོམ་བ་གསལ༔ སྤྱོད་པས་མཚམས་སྦྱར་གསང་ཞིང་སྤྱད༔ རི་ཁྲོད་འགྲིམ་ཞིང་རྣལ་འབྱོར་བརྩོན༔ འགྲུབ་འགྱུར་འདི་ནི་གནད་ཀྱི་མཆོག༔ དེ་ལས་གཞན་དུ་བསྟན་པ་མེད༔ སྒྲུབ་
པ་དངོས་གཞིའི་བསྙེན་སྒྲུབ་ཏུ༔ ལས་ལ་སྦྱར་བའི་གདམས་བའོ༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ རྗེས་ཀྱི་ལས་ཁྲིགས་བཅུ་གཅིག་བསྟན་པ་ནི༔ དང་པོ་ཚོགས་རྫས་བྱིན་གྱིས་བརླབ་བ་ནི༔ ཧཱུྃ༔ རུས་སྦལ་ཁོག་པའི་སྣོད་ཡངས་སུ༔
ཤ་ལྔ་བདུད་རྩི་རྣམ་ལྔ་དང་༔ དབང་པོ་ལྔ་དང་གོ་རོ་ཙ༔ བ་སུ་ཏ་དང་ནང་ཁྲོལ་ལྔ༔ བཟའ་དང་བཏུང་བ་འབྲས་བུར་བཅས༔ སྣ་ཚོགས་ཡུལ་གྱི་འདོད་ཡོན་རྣམས༔ འབྲུ་

༄༅། །གསུམ་འོད་ཀྱིས་བྱིན་བརླབས་ཤིང་༔ མི་གཙང་རྟོག་སྒྲིབ་སྦྱངས་སྤེལ་ནས༔ ཨོཾ་ཨཱཿཧཱུྃ་དང་ཧ་ཧོ་ཧྲཱིཿས༔ བྱིན་བརླབས་བདུད་རྩིའི་རྒྱ་མཚོར་གྱུར༔ གཉིས་པ་
ཚོགས་ལ་སྤྱན་འདྲེན་པ་ནི༔ ཧཱུྃ༔ བླ་མ་ཡི་དམ་མཁའ་འགྲོ་དང་༔ དམ་ཅན་རྒྱ་མཚོའི་ཚོགས་བཅས་རྣམས༔ ཚོགས་གཏོར་མགྲོན་དུ་སྤྱན་འདྲེན་ནོ༔ གནས་མཆོག་དམ་པ་ཉམས་རེ་དགའ༔
བདེ་ལྡན་པདྨ་འོད་ཀྱི་ཞིང་༔ ཚོགས་དང་གཏོར་མ་མདངས་དང་ལྡན༔ དཔལ་ལྡན་མཛེས་པའི་ཕོ་བྲང་ཡིན༔ འདིར་ཚོགས་རྣལ་འབྱོར་དམ་རེ་གཙང་༔ འདོད་ཡོན་རེ་སྐོང་ལྷུན་གྱིས་
གྲུབ༔ འོག་མིན་གནས་དང་པོ་ཏ་ལ༔ དུར་ཁྲོད་བརྒྱད་དང་གནས་ཡུལ་དང་༔ ཨོ་རྒྱན་གནས་ནས་གཤེགས་སུ་གསོལ༔ གུ་རུ་དྷེ་ཝ་ཌཱ་ཀི་ནི་དྷརྨ་པཱ་ལ་བཛྲ་ས་མཱ་ཛཱ༔ གསུམ་པ་
བཞུགས་སུ་གསོལ་བ་ནི༔ ཧཱུྃ༔ ཕོ་བྲང་ཡིད་འོང་མཛེས་པ་འདིར༔ བླ་མ་ཡི་དམ་མཁའ་འགྲོ་རྣམས༔ བདག་དང་འགྲོ་ལ་ཞལ་བསྟན་ཕྱིར༔ པདྨ་ཉི་ཟླའི་གདན་ལ་བཞུགས༔ པདྨ་

ཙནྡྲ་སཱུརྱ་སྟཾ༔ བཞི་བ་ཚོགས་ཕུད་དང་པོ་འབུལ་བ་ནི༔ ཧཱུྃ༔ གཙང་སྦྱར་མཆོད་ཡོན་རྣམ་པ་བཞི༔ མེ་ཏོག་བདུག་སྤོས་མར་མེ་དྲི༔ ཞལ་ཟས་སིལ་སྙན་རོལ་མོའི་ཚོགས༔ བླ་མ་ཡི་
དམ་མཁའ་འགྲོར་འབུལ༔ ཨརྒྷཾ་པཱདྱ་པུཥྤེ་དྷཱུ་པེ་ཨཱ་ལོ་ཀེ་གྷནྡྷེ་ནེེ་ཝིདྱ་ཤཔྡ་པཱུ་ཛ་ཧོ༔ ཧཱུྃ༔ བླ་མ་ཡི་དམ་མཁའ་འགྲོ་ལ༔ མཛེས་པའི་གཟུགས་དང་སྙན་པའི་སྒྲ༔ དྲི་རོ་རེག་
བྱ་ཆོས་ཡིད་ཚིམ༔ འདོད་ཡོན་དྲུག་གི་མཆོད་པ་འབུལ༔ ཤ་ལྔ་བདུད་རྩིའི་གཏོར་མར་བཅས༔ སྨན་རཀ་རྒྱུན་ལྡན་མཆོད་སྤྲིན་འདི༔ བླ་མ་ཡི་དམ་མཁའ་འགྲོ་དང་༔ ཆོས་
སྐྱོང་དམ་ཅན་སྲུང་མའི་ཚོགས༔ དགྱེས་མཆོད་ཚུལ་གྱིས་བཞེས་སུ་གསོལ༔ མ་ཧཱ་གུ་རུ་དྷེ་ཝ་ཌཱ་ཀི་ནི་དྷརྨ་པཱ་ལ་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི་ཁཱ་ཧི༔ ལྔ་པ་ཐུགས་དམ་སྐོང་བ་ནི༔ ཧཱུྃ༔
སྣོད་ཀྱི་འཇིག་རྟེན་ཡངས་པ་རུ༔ བཅུད་སོགས་འདོད་ཡོན་དྲུག་ལྡན་འདི༔ ཏིང་འཛིན་སྔགས་ཀྱིས་བྱིན་བརླབས་པའི༔ ཚོགས་མཆོད་གཏོར་མས་ཐུགས་དམ་བསྐང་༔ དཔག་

༄༅། །བསམ་ཤིང་ཆེན་རེ་སྐོང་ཞིང་༔ ཡིད་བཞིན་ནོར་བུ་དགོས་འདོད་ཆར༔ ཀུན་བཟང་མཆོད་སྤྲིན་མཁའ་ཁྱབ་པས༔ རིགས་ཀྱི་བླ་མ་འགྲོ་བའི་མགོན༔ ཁྱབ་
བདག་ཡི་དམ་མཁའ་འགྲོའི་ཚོགས༔ བཀའ་སྲུང་གཉེར་གཏད་དམ་ཅན་རྣམས༔ ཐུགས་དམ་གཉན་པོ་དེས་བསྐངས་ལ༔ ཚངས་པའི་དངོས་གྲུབ་བསྩལ་དུ་གསོལ༔ དྲུག་པ་
ཚོགས་བར་བས་བཤགས་པ་བྱ་བ་ནི༔ ཧོ༔ ཡེ་ཤེས་སྤྱན་ལྡན་ཐུགས་རྗེའི་ཚོགས༔ ཡུད་ཙམ་བདག་ལ་ཉེར་དགོངས་ལ༔ མཚམས་མེད་ལྔ་དང་ཉེ་བ་ལྔ༔ ལྕི་བ་བཞི་དང་ལོག་པ་བརྒྱད༔ ཁ་ན་
མ་ཐོ་སྡིག་པའི་ལས༔ གནོང་འགྱོད་དབང་གིས་མཐོལ་ལོ་བཤགས༔ ཡིག་བརྒྱ། བདུན་པ་ཚོགས་ཐ་མ་དགུག་ཅིང་བསྒྲལ་བའི་མཆོད་པ་ནི༔ ཧཱུྃ༔ སྣང་སྲིད་ཡེ་ནས་དག་པ་ལ༔ ཡེ་ཤེས་རྩལ་ལ་དགྲར་
འཛིན་མཁན༔ རང་རང་ལས་ལ་གཞན་དུ་སྣང་༔ ཐམས་ཅད་རོ་མཉམ་མཚོན་ཆས་སྒྲོལ༔ མཱ་ར་ཡ་རྦད༔ བརྒྱད་པ་གནས་སྤར་བ་ནི༔ འོད་གསལ་འཆི་མེད་རྡོ་རྗེའི་ཚེ༔ ཡེ་ཤེས་ལྔ་

ཡི་ཀློང་དུ་བསྟིམ༔ ཧཱུྃ༔ ཨཱ་ཡུཿནྲྀཿབྷྲཱུྃ་རྒྱ༔ བདག་སོགས་འཁྲུལ་འཁོར་ཅིར་ཡང་སྣང་༔ སྐད་ཅིག་མཉམ་གཞག་ངང་དུ་སྦྱང་༔ སརྦ་བི་ཤུདྡྷོ྅ཧཾ༔ ཡུམ་མཁའ་ཆོས་
འབྱུང་ཨེ་དབྱིངས་སུ༔ རང་ཤེས་རིག་པས་གནས་སུ་བཏབ༔ ཨ་ཨཾ་ཨུ་ཏི་ཛཿ སྥ་ར་ཎ་ཕཊ༔ དེ་ནི་ཚེ་གནས་སྤར་བའི་གནད་དོ༔ དགུ་པ་བསྟབ་བ་ནི༔ ཧཱུྃ༔ བདག་ཏུ་འཛིན་པ་རང་
གི་སེམས༔ སྣང་བ་ཡེ་ཤེས་ཀློང་དུ་བསྟབ༔ འཁྲུལ་རྟོག་ལས་ཀྱི་ཚོགས་བརྒྱད་རྣམས༔ སྐྱེ་མེད་རྟོགས་པའི་མཚོན་གྱིས་གཏུབས༔ བསྟབ་བོ་ཀུན་བཟང་ཀློང་དུ་བསྟབ༔ མཱཾ
ས་རཀྟ་ཀིཾ་ནི་རི་ཏི་ག་ཎ་ཙཀྲ་ལ་ཁཱ་ཧི༔ སརྦ་པཉྩ་ཨ་མྲྀ་ཏ་ཛ་གད་ཁཱ་ཧི༔ བཅུ་པ་པད་སྐོར་དང་བཅས་ཏེ་ཚོགས་འདྲེན་པ་ནི༔ ཧོ༔ ཀུན་བཟང་བླ་མ་ཐོད་ཕྲེང་དགོངས་སུ་གསོལ༔ སྣང་སྟོང་དབྱེར་
མེད་ཚོགས་ཀྱི་ལོངས་སྤྱོད་འདི༔ བདེ་སྟོང་དབྱེར་མེད་ཚུལ་གྱིས་བཞེས་སུ་གསོལ༔ བླ་མས་ཡན་ནི༔ ཀྱེ་ཧོ༔ སྣང་སྲིད་དག་པ་ཞི་ཁྲོའི་ལྷ་ཚོགས་དགོངས༔ ཡེ་ནས་མཉམ་ཉིད་ཚོགས་

༄༅། །ཀྱི་ལོངས་སྤྱོད་འདི༔ རྟོག་པའི་བློ་ལ་དག་སྣང་གིས་འབུལ་ན༔ འཁྲུལ་མེད་དག་པའི་ངང་ནས་བཞེས་ཤིང་རོལ༔ དེ་ནས་མཆེད་ལྕམ་རྣམས་ལ་ཞུ་བ་ནི༔ ཀྱེ༔ རྡོ་རྗེའི་
མཆེད་ལྕམ་རིག་རྩལ་དགོངས་སུ་གསོལ༔ དགའ་མགུ་རངས་པའི་ཚོགས་ཀྱི་ལོངས་སྤྱོད་འདི༔ སོ་སོར་མ་མཆིས་གཡར་དམ་ཚུལ་དུ་འབུལ༔ འཁོན་འཛིན་མེད་པའི་ཚུལ་
གྱིས་བཞེས་སུ་གསོལ༔ མཆེད་ལྕམ་རྣམས་ཀྱིས་ལན་བཏབ་པ་ནི༔ ཨེ་མ་ཧོ༔ སྐུ་གསུམ་དག་པ་ཞིང་ཁམས་གཅིག་ཏུ་མཐོང་༔ བླང་དོར་མི་འཚལ་ཡི་རང་དགའ་མགུས་རོལ༔ ཨ་ལ་ལ་ཧོ༔
བཅུ་གཅིག་པ་ལྷག་མཆོད་བྱ་བ་ནི༔ ཞིང་ལྦགས་ཀྱི་སྟེང་དུ་ཕུད་ལྷག་གི་མཆོད་པ་བཞག་ལ༔ ཨོཾ་ཨཱཿཧཱུྃསརྦ་པཉྩ་ཨ་མྲྀ་ཏ་ཧཱུྃ༔ ཧ་ཧོ་ཧྲཱིཿ ཧྲཱིཿ ཡེ་ཤེས་རོལ་པ་ལྷ་ཡི་ཚོགས་རྣམས་དང་༔ ལས་ལ་གྲུབ་པའི་
མཁའ་འགྲོ་དབང་ཕྱུག་གིང་༔ མ་བདུན་སྲིང་བཞི་འདིར་གཤེགས་མཆོད་པ་བཞེས༔ འབར་མ་དང་ནི་སྤོར་མ་ཕོ་ཉའི་ཚོགས༔ ལྷ་སྲིན་སྡེ་བརྒྱད་བཀའ་ཡི་སྲུང་མར་བཅས༔ མ་

ལུས་འདིར་བྱོན་ཟག་མེད་བདུད་རྩི་ལ༔ བརྔམས་ཤིང་དགྱེས་པའི་ཚུལ་གྱིས་རོལ་དུ་གསོལ༔ མ་མ་ཤཱཏུ་ཨ་མུ་ཀཾ༔ ཁྲོ་ཡཀྵ་བཛྲ་བི་ཛ་ཡ་ཁ་ཁ་ཁཱ་ཧི་ཁཱ་ཧི༔ དེ་ལྟར་ཕྱི་ནི་འདོད་ཡོན་ཚོགས་ཡིན་ཏེ༔
དཀྱིལ་འཁོར་ལྷ་དང་གཞལ་ཡས་ཁང་གི་རྫས༔ ནང་གི་ཚོགས་ནི་ཕུང་ཁམས་སྐྱེ་མཆེད་རྣམས༔ རང་བྱུང་དཀྱིལ་འཁོར་བསམ་ཡས་ལྷུན་གྱིས་གྲུབ༔ གསང་བ་ཡུམ་གྱི་བྷ་ག་བདེ་ཆེན་ཚོགས༔ རྩ་རླུང་སྦྱོར་བས་རླུང་ཁམས་དྭངས་སྙིགས་འབྱེད༔ འཛག་མེད་ཡོན་ཏན་ས་
ལམ་འབྲས་བུ་འབྱིན༔ ཚེ་གཅིག་སངས་རྒྱས་སྒྲུབ་པའི་མགྱོགས་བྱེད་ལམ༔ བཅུ་གཉིས་པ་གཏོར་མར་སྐྱོང་བ་ནི༔ ཧཱུྃ༔ སྔོན་དུས་ཡོངས་རྫོགས་བསྐལ་པའི་དང་པོ་ལ༔ འོག་མིན་ལྷུན་གྱིས་གྲུབ་པའི་གནས་མཆོག་
ཏུ༔ ངེས་པ་ལྔ་ལྡན་རྒྱལ་བ་རིགས་ལྔ་ཡིས༔ རྟོག་ཚོགས་རང་གྲོལ་ཞི་ཁྲོ་བཀའ་བརྒྱད་ཀྱི༔ སྐུ་དང་ཡེ་ཤེས་དཀྱིལ་འཁོར་ཞལ་ཕྱེས་ཚེ༔ ཕུང་ཁམས་སྐྱེ་མཆེད་རང་རྩལ་
འཁོར་འདུས་ཤིང་༔ གདན་ག སུམ་ཚང་བའི་རང་རང་གཟུགས་བསྟན་ནས༔ སྤྱོད་ཡུལ་ཡོངས་སུ་དག་པར་མ་ཆད་དམ༔ ཐ་མལ་དགྲར་འཛིན་འདུལ་བར་མ་ཆད་དམ༔ དབྱིངས་

༄༅། །རིག་རང་གསལ་གཏོར་མ་འདི་ལོངས་ལ༔ རྒྱུད་གསུམ་ཆོས་འཁོར་བསྐོར་བའི་ཕྲིན་ལས་མཛོད༔ ཧཱུྃ༔ དེ་འོག་བར་གྱི་བསྐལ་པ་དབུས་མ་ལ༔ དགའ་
ལྡན་བརྩེགས་དང་རྡོ་རྗེ་གདན་རྣམས་སུ༔ བདེ་གཤེགས་སྟོན་པ་དམ་པ་བཅུ་གཉིས་ཀྱིས༔ རང་རང་འཁོར་གྱི་དཀྱིལ་འཁོར་ཡོངས་འདུས་ནས༔ ཐེག་པ་སྣ་ཚོགས་ཆོས་འཁོར་
བསྐོར་བའི་ཚེ༔ སྐལ་ལྡན་ལས་ཅན་འཁོར་གྱི་ཚོགས་རྣམས་ཀྱིས༔ སྨོན་ལམ་དག་པ་རང་གི་གཟུགས་བསྟན་ནས༔ འགྲོ་རྣམས་སྨིན་གྲོལ་འགོད་བར་མ་ཆད་དམ༔ སྐྱོན་
བྲལ་རང་དག་གཏོར་མ་འདི་ལོངས་ལ༔ རང་རང་ཁས་བླངས་དམ་བཅས་ཕྲིན་ལས་མཛོད༔ ཧཱུྃ༔ དེ་འོག་བསྐལ་པ་དུས་ཀྱི་ཐ་མ་ལ༔ ཨོ་རྒྱན་བསམ་ཡས་འཛམ་གླིང་གནས་རྣམས་
སུ༔ རིག་འཛིན་སློབ་དཔོན་པདྨ་ཐོད་ཕྲེང་དང་༔ རྒྱ་བོད་རིག་འཛིན་མཁའ་འགྲོའི་ཚོགས་བཅས་ཀྱིས༔ ཐེག་དགུ་ཡོངས་རྫོགས་དཀྱིལ་འཁོར་ཞལ་ཕྱེས་ཚེ༔ སྐལ་ལྡན་ལས་

ཅན་འཁོར་གྱི་ཚོགས་འདུས་ཤིང་༔ གང་ལ་གང་འདུལ་རང་རང་གཟུགས་བརྙན་ནས༔ འགྲོ་རྣམས་སྨིན་གྲོལ་འགོད་པར་མ་ཆད་དམ༔ དབང་དང་དམ་ཚིག་གཏོར་མ་འདི་ལོངས་
ལ༔ བསྐྱེད་རྫོགས་སྒྲུབ་པའི་དམ་བཅས་ཕྲིན་ལས་མཛོད༔ དེ་འོག་རྩོད་དུས་སྙིགས་མ་ལྔ་བདོ་ལ༔ རྔ་ཡབ་པདྨ་འོད་ཀྱི་གཞལ་ཡས་སུ༔ རིག་འཛིན་སློབ་དཔོན་པདྨ་ཐོད་
ཕྲེང་གིས༔ སློབ་མ་འགྲོ་འདུལ་སྣ་ཚོགས་རང་གྲོལ་ལ༔ རིག་འཛིན་ཀུན་འདུས་དཀྱིལ་འཁོར་ཞལ་ཕྱེས་ཚེ༔ བཀའ་སྲུང་གཏེར་བདག་དམ་ཅན་ཚོགས་འདུས་ཤིང༔ རང་
རང་སོ་སོ་གཟུགས་མཆོག་དངོས་བསྟན་ནས༔ བཅོལ་བའི་འཕྲིན་ལས་སྒྲུབ་པ་མ་ཆད་དམ༔ ཤ་ཁྲག་བརྒྱན་པའི་གཏོར་མ་འདི་ལོངས་ལ༔ རྣལ་འབྱོར་བཅོལ་པའི་ཕྲིན་ལས་གྲུབ་
པར་མཛོད༔ ས་མ་ཡ་ཨི་དན་ན་ར་ཀན༔ གཏོར་མའི་སྒོ༔ ཛཿཧཱུྃ་བྃ་ཧོཿ པྲ་ཝེ་ཤ་ཡ་ཕཊ༔ ཀྱིས་དབྱེ༔ བཅུ་གསུམ་པ་ཐུགས་དམ་བསྐུལ་ཞིང་བཟློག་བསྒྱུར་ནི༔ ཧཱུྃ༔ གཏོར་ཟོར་སྐུ་དང་མཚོན་ཐོག་

༄༅། །འོད་ཟེར་འཕྲོ༔ བདག་རྟོག་ཡུལ་དང་མཚན་མ་གཉིས་འཛིན་བཅོམ༔ ཐུགས་དམ་བསྐུལ་བ་ནི༔ ཧཱུྃ༔ ང་ནི་རྡོ་རྗེ་ཐོད་ཕྲེང་རྩལ༔ རང་རྩལ་སྐུ་དང་ཡེ་ཤེས་གསལ༔ གཟུང་
འཛིན་གཉིས་སྣང་རྡུལ་དུ་རློག༔ བསྡུས་པས་འོད་གསལ་ཀློང་དུ་འཁྱིལ༔ ཧཱུྃ༔ ངས་ནི་མ་ཉེས་མ་ཐོ་ཞིང་༔ གློ་བུར་འཁྲུལ་རྟོག་དགྲ་བགེགས་དཔུང་༔ ཡེ་
ཤེས་རིག་པའི་གཏོར་མས་ཟློག༔ དབྱིངས་དང་རིག་པ་རྟོག་མེད་ལ༔ ཐ་དད་རྟོག་པའི་ཕུང་སྲི་ཟློག༔ ཐ་སྙད་བྲལ་བའི་ཡེ་ཤེས་ལ༔ བློས་བརྟགས་ཅན་གྱི་བྱོལ་ཟོར་ཟློག༔ 
གནད་ཀྱི་སངས་རྒྱས་ལག་བཅངས་ལ༔ ཐེ་ཚོམ་ལོག་ལྟའི་ཕུར་ཁ་ཟློག༔ གཏིང་གསལ་འཕེལ་འགྲིབ་མེད་པ་ལ༔ བདེན་ཞེན་གཏད་ཁྲམ་བྱེད་པ་ཟློག༔ འཁོར་བའི་དགྲ་
ལ་གཏོར་ཟོར་ཕོབ༔ བག་ཆགས་བགེགས་ལ་གཏོར་ཟོར་ཐོབ༔ ལོག་ལྟའི་བདུད་ལ་གཏོར་ཟོར་ཐོབ༔ ཐམས་ཅད་ཆོས་ཉིད་ཀློང་དུ་བྷྱོ༔ བྷྱོ་བྷྱོ་བྷྱོ་ལ་ཟློག་ཀྱང་ཟློག༔ པྲ་མོ་

ཧ་སརྦ་ཤཱ་ཏྲཱུཾ་མཱ་ར་ཡ་རྦད༔ ཛ་ཡེ་ཛ་ཡེ་སྭཱ་ཧཱ༔ བཅུ་བཞི་པ་བསྟན་མ་སྐྱོང་བ་ནི༔ ཧཱུྃ་བྷྱོ༔ རྟེན་འབྲེལ་བཅུ་གཉིས་མ་མོ་བརྟན་མའི་ཚོགས༔ ནག་མོ་དམར་མོ་དཀར་མོ་འབུམ་ཕྲག་རྣམས༔
གཏོར་མ་འདི་བཞེས་རྣལ་འབྱོར་བདག་ཅག་ཉིད༔ ཇི་ལྟར་བཅོལ་བའི་ལས་ལ་འབྲས་བུ་སྩོལ༔ མ་མཱ༔ ཁ་ཁཱ༔ ལེ་ལཱེེ༔ ཏ་ཏཱ༔ ཏེ་ཏཱེེ་སྲིང་འགྲོ་མ༔ པཉྩ་བ་ལིཾ་ཏ་
ཁ་ཁ་ཁཱ་ཧི་ཁཱ་ཧི༔ བཅོ་ལྔ་པ་སྒོ་དྲུང་དུ་དམ་སྲི་མནན་པ་ནི༔ ཧཱུྃ༔ རྣམ་པ་རི་རབ་སུམ་བརྩེགས་ལ༔ དོན་དུ་སྐུ་གསུང་ཐུགས་སུ་གསལ༔ དོང་གཏིང་ལོག་ལྟའི་དཔུང་རྣམས་ནི༔ མ་ལུས་
ལུས་པ་མེད་པར་བསྒྱུར༔ སྟེང་དུ་དཔལ་ཆེན་ལྷ་ཚོགས་ཀྱིས༔ བྲོ་བརྡུང་ཞི་རྒྱས་དབང་དྲག་བཅས༔ ཧཱུྃ་ཧཱུྃ་ཧཱུྃ་ཨོཾ་ནན༔ ཧཱུྃ་ཧཱུྃ་ཧཱུྃ་ཨཱཿནན༔ ཧཱུྃ་ཧཱུྃ་ཧཱུྃ་ཧཱུྃ་ནན༔ སྟམྦྷ་
ཡ་ནན༔ རཀྵ་ནན༔ མཇུག་བསྡུ་བ་རྣམ་བ་ལྔ་ལས༔ དང་པོ་དངོས་གྲུབ་བླང་བ་ནི༔ ཧཱུྃ༔ བདག་གཞན་གཉིས་དག་དཀྱིལ་འཁོར་ཀུན་སྣང་དུ༔ རྨད་བྱུང་བླ་མ་ཡི་དམ་མཁའ་འགྲོའི་ཚོགས༔ དངོས་

༄༅། །གྲུབ་སྩལ་དང་སྩོལ་བར་མི་དམིགས་ཀྱང་༔ སྐུ་གསུང་ཐུགས་དང་ཡོན་ཏན་ཕྲིན་ལས་རྣམས༔ ད་ལྟ་ཉིད་དུ་སྩལ་ཞིང་བརྟན་པར་མཛོད༔ ཕྲིན་ལས་རྣམ་བཞི་མྱུར་
དུ་འགྲུབ་པ་དང་༔ དགོས་འདོད་རེ་སྐོང་ཡིད་བཞིན་གཏེར་གྱི་མཛོད༔ མཐོང་ཆོས་དབང་དང་ཐུན་མོང་ཡོན་ཏན་བརྒྱད༔ མངོན་ཤེས་དྲུག་ལྡན་དངོས་གྲུབ་བདག་ལ་སྩོལ༔ ཨོཾ་
ཨཱཿཧཱུྃ་མ་ཧཱ་གུ་རུ་དྷེ་ཝ་ཌཱ་ཀི་ནཱི་ཀཱ་ཡ་སིདྡྷི་ཨོཾ༔ ཝཱ་ཀ་སིདྡྷི་ཨཱ༔ ཙིཏྟ་སིདྡྷི་ཧཱུྃ༔ སརྦ་སིདྡྷི་ཧི༔ རྫས་རྣམས་ཀུན་ལས་དབང་དང་དངོས་གྲུབ་བླང་༔ རིག་འཛིན་རྣམ་བཞིའི་གྲལ་ལ་དེས་ཕྱིན་ནོ༔ བདུད་རྩི་གཡས་དང་ག
གཏོར་མ་གཡོན་ནས་བསྐོར༔ སགཉིས་པ་རྟག་ཆག་ཀྱི་མཐའ་བསལ་བ་ནི༔ ཧཱུྃ༔ རང་རིག་ཐིག་ལེ་གཅིག་ཏུ་གསལ་བ་ལ༔ སྤྲོ་དང་བསྡུ་བར་བྱ་བ་མི་དམིགས་ཀྱང་༔ མ་རྟོགས་འཁྲུལ་པའི་རྟག་ལྟ་སྦྱང་
བྱའི་ཕྱིར༔ ཐམས་ཅད་ཐིག་ལེ་ཆེན་པོར་བསྡུ་བར་བྱ༔ བཛྲ་མུ༔ དང་༔ ཨཱ་ལི་ཀཱ་ལི་དང་༔ ཡིག་བརྒྱ་བཟླའོ༔ ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང་༔ བསྐྱེད་དང་རྫོགས་

པའི་མཐའ་གཉིས་བྲལ་བ་ལ༔ ཆད་པའི་སྟོང་ཉིད་མེད་པ་ལས་གྲོལ་ཕྱིར༔ རྫོགས་རིམ་ལྷ་སྐུ་བླ་མ་རྩ་གསུམ་ལྷ༔ སྣང་ལ་མ་གྲུབ་འཇའ་ཚོན་ལྟ་བུར་ཤར༔ གསུམ་པ་སྦྱིན་སྲེག་བྱ་བ་ནི༔
དེ་ནས་དངོས་གྲུབ་རྫས་རྣམས་ཆ་གསུམ་དུ༔ མཉམ་བོར་བགོས་ལ་གཅིག་ནི་སྦྱིན་སྲེག་བྱ༔ ལེགས་པར་བརྩིགས་པའི་ཐབ་ཁུང་ཟླ་གམ་དབྱིབས༔ ཡང་ན་བྲིས་ཏེ་དབུས་སུ་བད་འདབ་བཞི༔ ལྟེ་བར་བཅས་ལ་བླ་མ་མཁའ་འགྲོ་ཡི༔ མཚན་མའམ་ཡང་ན་མེ་ཏོག་ཚོམ་
བུ་བཀོད༔ བདུད་རྩིས་གཏོར་མ་བསང་ཞིང་སྟོང་པར་བསམ༔ དེ་ནས༔ བྷྲཱུྃ་ལས་དབང་གི་གཞལ་ཡས་མཚན་ཉིད་ལྡན༔ ཟླ་གམ་དམར་པོ་གདོང་ལ་ཁྲུ་གང་པ༔ ཁ་ཁྱེར་མུ་རན་པདྨ་དམར་པོའི་ཕྲེང་༔ 
ནང་གི་དབང་གི་ལྷ་རྫས་བུད་ཤིང་གང་༔ ཨོཾ་ཨགྣ་ཡེ་ཛྭ་ལ་རཾ༔ བྷྲཱུྃ་ཧིམ་ཧ་རི་ནི་ས་ར་ཙ་ཧྲི་ཡ༔ ཧཱུྃ་ཨོཾ་སྭཱ་ཨཱཾཿཧཱ༔ པདྨ་ཉི་ཟླ་བམ་ཆེན་རོ་ཡི་སྟེང་༔ དབུས་སུ་དབང་ཆེན་
རྟ་མཆོག་ཡབ་ཡུམ་ལ༔ སྤྱི་བོར་བླ་མ་རྡོ་རྗེ་ཐོད་ཕྲེང་རྩལ༔ ཡབ་ཡུམ་གཉིས་མེད་བདེ་སྟོང་སྙོམས་པར་ཞུགས༔ ཕྱོགས་བཞིར་རིགས་བཞི་དཔའ་བོ་མཁའ་འགྲོ་རྣམས༔ ཡབ་

༄༅། །ཡུམ་འཁྲིལ་སྦྱོར་རིགས་བཞི་ཡབ་ཡུམ་གྱིས༔ དབུ་རྒྱན་མཛད་པའི་སྐུ་གསུང་ཐུགས་ཀ་ནས༔ འོད་ཟེར་དམར་པོ་ལྕགས་ཀྱུའི་རྣམ་པ་འཕྲོས༔ ཚིག་བདུན་དབྱངས་དང་སྔགས་
ཀྱིས་སྤྱན་དྲངས་བསྟིམ༔ ཕྱི་ནང་གསང་བ་རྫས་ཀྱི་སྦྱིན་སྲེག་ནི༔ ལྷ་རྣམས་ཞལ་དུ་ཕུལ་བས་དགྱེས་པར་བསམ༔ ཨོཾ་ཨཱ༔ཧཱུྃ་ཧྲཱིཿ གུ་རུ་དྷེ་ཝ་ཌཱ་ཀི་ནཱི༔ སརྦ་པཉྩ་པ་ཤཾ་ཀུ་རུ་ཡེ་སྭཱ་ཧཱ༔ ཝ་ཤཾ་ཀུ་རུ་ཡེ་སྭཱ་ཧཱ༔ ཨོཾ་མ་ཧཱ་
ཨ་ན་ལ་མཧཱ་བུདྡྷ་ཛཿ བྷསྨིན་ཀུ་རུ་ཡེ་སྭཱ་ཧཱ༔ དགང་གཟར་གྱིས་མཆོད༔ ཨོཾ་མ་མ་སརྦ་ཀུ་རུ་ཧཱུྃ༔ དགང་བླུགས་དབུལ་བའོ༔ ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ༔ ཏིལ་འབུལ་བ༔ ཨོཾ་བཛྲ་པུཔྤེ་ཧཱུྃ༔ 
མེ་ཏོག་འབུལ་བ༔ ཨོཾ་སརྦ་ཡ་ཛྙཱ་ཡེ་སྭཱ་ཧཱ༔ ཨམ་ཤིང་འབུལ་བ༔ ཨོཾ་པཱུ་ཛ་མེ་གྷ་ལོ་ཀེ་ཤཱ་ར་ཧཱུྃ༔ འཇིག་རྟེན་དབང་དུ་བྱེད་པའི་མཆོད་བ༔ ཨོཾ་དྷཱུ་པེ་དཱིབ་པཱུ་ཤ་གྷནྡྷེ་སྭཱ་ཧཱ༔ དངོས་སུ་འབྱོར་བའི་མཆོད་བ༔ ཨོཾ་ཨ་
པྲ་ཏི་ཧ་ཏ་བཛྲ་ཡ་སྭཱ་ཧཱ༔ ཀུ་ཤ་འབུལ་བ༔ ཨོཾ་བཛྲ་ཨཱ་ཡུ་ཥེ་སྭཱ་ཧཱ༔ དཱུར་ཐ་འབུལ་བ༔ ཤཱིནྟཾ་ཀུ་རུ་ཨོཾ༔ པུཥྟིཾ་ཀུ་རུ་ཨོཾ༔ པ་ཤཾ་ཀུ་རུ་ཧོཿ མཱ་ར་ཡ་སརྦ་ཨུ་ཙ་ཏ་ཡ་ཕཊ༔ གང་འདོད་ལས་

ཀྱི་ཤམ་བུར་འདོད་གསོལ་གདབ༔ ཕྱི་སྨན་གོས་དང་བདུད་རྩི་ལྔ་རྣམས་ཀྱང་༔ བྱིན་བརླབས་བདུད་རྩིར་བསམས་ལ་བརྒྱ་རྩ་བརྒྱད༔ ལེགས་པར་ཕུལ་ལ་སྨན་རཀ་གཏོར་མས་མཆོད༔ མཆོད་བསྟོད་ཕྲིན་ལས་བཅོལ་བ་ལྷ་རྣམས་བསྡུ༔ ཐལ་བ་སྦོས་ཆུས་བྲན་ཞིང་རྒྱ་
མཚོར་བསྐྱལ༔ ཕྱི་ཡི་ཧོམ་དེས་ལས་བཞི་མ་ལུས་འགྲུབ༔ སྔགས་ཀྱི་ནུས་པ་གསོ་བསྐྱེད་ལྷ་དང་སྦྱར༔ ནང་གི་སྦྱིན་སྲེག་ལྟེ་བར་གཏུམ་མོ་བསྐྱེད༔ བཟའ་བཏུང་བསྲེག་རྫས་ཚོགས་སུ་ཤེས་པར་བྱ༔ གསང་བའི་སྦྱིན་སྲེག་སྙོམས་འཇུག་དྲོད་ཀྱི་མེས༔ ཁམས་རྒྱས་
རྫས་ཀྱི་ཞུ་བ་དེས་རྣམ་རྟོག་འཇོམས༔ དོན་དམ་སྦྱིན་སྲེག་སྟོང་ཉིད་ཡེ་ཤེས་མེས༔ གློ་བུར་སྒྲིབ་སྦྱོང་འཁྲུལ་མེད་ཐིག་ལེར་འབར༔ བཞི་བ་བུམ་གཏེར་སྨྲ་བ་ནི༔ ས་ཡི་ལྷ་མོ་སེར་མོ་ཕག་ལ་གནས་པའི་ཕྱག་གཉིས་གཏེར་གྱི་བུམ་པ་
འཛིན་པ༔ དར་དང་རིན་པོ་ཆེའི་རྒྱན་གྱིས་སྤྲས་པའི་གནས་གསུམ་དུ་གསལ་བའི་ས་བོན་ལས་འོད་ཟེར་འཕྲོས༔ ཡེ་ཤེས་པ་སྤྱན་དྲངས་གཉིས་སུ་མེད་པར་གྱུར༔ དབང་བསྐུར་རིགས་
བདག་གི་རྒྱས་བ་དང་མཆོད་པ་འབུལ་ནས༔ ཧཱུྃ༔ ས་ཡི་ལྷ་མོ་རིན་ཆེན་ཡུམ་གྱི་མཁར༔ བདག་ཅག་ཡུན་དང་སྲིད་ཀྱི་བདེ་ལེགས་དོན༔ རིན་ཆེན་འབྲུ་སྨན་རྫས་དང་ཆོས་ཀྱི་གཏེརཿ གཏམས་

༄༅། །སོ་གཏད་དོ་མི་འགྱུར་ཚེ་དང་དཔལ༔ ཆོས་དང་ལོངས་སྤྱོད་རྒྱལ་སྲིད་དབང་ཐོབ་ནོར༔ རྟག་ཏུ་མི་ཉམས་ཡུན་དུ་གནས་ཕྱིར་འབུལ༔ དུས་སུ་དགོས་འདོད་ཡིད་
བཞིན་དངོས་གྲུབ་སྩོལ༔ བྷྲཱུྃ༔ རཏྣ་སིདྡྷི་པཱུ་ཛ་ཧོཿ ཤིས་བརྗོད་རྒྱས་གདབ་རྟེན་འབྲེལ་རབ་གནས་དང་༔ གང་འདོད་ཡིད་བཞིན་འགྲུབ་པའི་སྨོན་ལམ་གདབ༔ ཕྱི་ཡི་གཏེར་གྱིས་ཕྱི་ཡི་རེ་བ་བསྐོང་༔ ནང་གི་གཏེར་
གྱིས་རྩ་རླུང་ཡེ་ཤེས་འཕེལ༔ གསང་བའི་གཏེར་གྱིས་ཆོས་ཉིད་མངོན་སུམ་མཐོང༔ དེ་ཕྱིར་ལས་ཀྱི་མཐའ་བསྒྱུར་ཁྱད་པར་འཕགས༔ ལྔ་བ་དགེ་བ་ཡོངས་སུ་བསྔོ་ཞིང་བཀྲ་ཤིས་ཀྱང་བརྗོད་པར་བྱའོ༔ ཧཱུྃ༔ དུས་གསུམ་མི་
དམིགས་སྒྱུ་མར་སྣང་བའི་ཆོས༔ མིག་འཕྲུལ་ཇི་བཞིན་དགེ་ཚོགས་བྱང་ཆུབ་ཏུ༔ ཡོངས་སུ་བསྔོས་པས་རྩ་གསུམ་དཀྱིལ་འཁོར་གྱི༔ གོ་འཕངས་མཆོག་ལ་འགྲོ་ཀུན་སྤྱོད་གྱུར་ཅིག༔
མཁའ་འགྲོ་ཟབ་ལམ་གསང་བ་རྨད་ཀྱི་ཆོས༔ ལྔ་ལྡན་བུ་དང་གཅིག་བརྒྱུད་མ་གཏོགས་བ༔ སུ་ལའང་མ་སྦེལ་མཁའ་འགྲོའི་བཀའ་ཆད་འབྱུང་༔ བླ་མ་རིག་འཛིན་ཀུན་འདུས་བདག་མདུན་དབང་༔ གསལ་བྱེད་ཚིག་ཕྲེང་འདི་ལ་ཞུས་ཏིག་བགྱིས༔ ཕྱི་རབས་བརྒྱུད་འཛིན་

འགྲོ་བའི་དཔལ་དུ་ཤོག༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ གཏེར་རྒྱ༔ ཟབ་རྒྱ༔ སྦས་རྒྱ༔ སྨོན་ལམ་གྱི་རྒྱ༔ སྨག་ཁྠཾཿ པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས། བླ་མ་རིག་འཛིན་ཀུན་འདུས་ཀྱི་བདག་མདུན་དབང་དོན་དེ་ཉིད་གསལ་བ་འདི།
ཤོག་སེར་ལས་སྔ་སོར་ཕབ་གྲུབ་བ་ཞིག་ཡིན་ཀྱང་། སྨད་ནས་ཆོག་བསྒྲིགས་ཁྱེར་བདེ་བ་ཞིག་དགོས་ཞེས་དད་ལྡན་མང་བོ་ཞིག་གིས་བསྐུལ་མ་མཛད་པ་དང་། ཁྱད་པར་རིག་འཛིན་པདྨ་ཀ་ར་དང་གཉགས་ཛྙཱན་ཀུ་མཱ་རའི་སྨོན་ལམ་གྱིས་ཉེ་བར་བསྐྱངས་པའི་ཀརྨ་རྒྱལ་སྲས་
ཀུན་བཟང་གིས་ནན་གྱིས་བསྐུལ་བ་ལྟར། མཁའ་འགྲོའི་ཟབ་ལམ་གསང་བ་རྨད་དུ་བྱུང་བའི་ལས་བྱང་གིས་ཁ་བསྐངས་ཏེ། སྔོན་གྱི་རྒྱལ་བློན་བྱང་ཆུབ་སེམས་དཔའ་དུ་མས་ཞབས་ཀྱི་པདྨོས་བྱིན་གྱིས་བརླབས་པས་ཡུལ་གྱི་བདེ་ལེགས་མཐའ་དག་གི་འདུན་ས་འཕྱིང་བ་སྟག་རྩེའི་ཕོ་བྲང་
ཆེན་བོར། དུས་མཐའི་སྙོམས་ལས་པ་བྲཛྙཱ་རསྨིའམ་མིང་གཞན་སྣ་ཚོགས་རང་གྲོལ་ཞེས་བྱ་བས་དག་པར་ཕབ་པའི་ཡི་གེ་བ་ནི་ཨུ་བ་སི་ཀ་ཀུན་བཟང་འོད་ཟེར་ཉིད་དོ། །སརྦ་དཱ་ཀ་ལྱཱ་ཎཾ་བྷ་བ་ཏུ།

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ པདྨ་རཱ་གའི་སྤྱི་ཆིངས་གནད་ཀྱི་ཡི་གེ་གབ་པ་མངོན་དུ་ཕྱུངས་བ་བཞུགས་སོ༔

༄༅། ། ༦྅གྃཿ ཐུགས་སྒྲུབ་ཡང་གསང་བླ་མེད་ལྷུན་གྲུབ་དབང་གི་ཕྲེང་བ༔ ཆོས་མཆོག་པདྨ་རཱ་ག་ལས༔ སྤྱི་ཆིངས་གནད་ཀྱི་ཡི་གེ་གབ་པ་མངོན་དུ་བྱུང་བ་སྟེ༔
དཔེར་ན་ས་གཞི་ལ་ལོ་ཐོག་སྨིན་པར་བྱེད་པ་ལ༔ ཆུ་ལུད་དྲོད་གསུམ་འཛོམ་དགོས་པ་བཞིན༔ འདིར་ཡང་སེམས་སྦྱང་སྐྱབས་སེམས་བླ་མར་མོས་གུས་ཀྱི་གསོལ་གདབས་དང་བཅས་
པས༔ སེམས་རྒྱུད་དགེ་བའི་ལས་ལ་སྨིན་པར་བྱས་ནས༔ དངོས་གཞི་རྟེན་དང་བརྟེན་པ་མ་ལུས་གྲུབ༔ བྱ་བྱེད་སྣང་ཡུལ་རང་ཉིད་ལ་རྫོགས་ཚུལ་གྱི་གནད་དང་༔ དེ་
རྗེས་སྐུ་གསུམ་གྱི་དབྱེ་བ་བསྒྲུབ་ཚུལ་བྱེ་བྲག་ཏུ་གསུངས་ནས༔ དེ་ལྟར་མ་ཡིན་པར་མོས་སྣང་དུ་ཕྱི་ལྟར་བསྒྲུབ་ན་ཁ་འགྱངས་ཏེ་མི་འགྲུབ་པ་ལ་བརྟེན་པའི་གནད་དང་༔ ཆོས་སྐུ་

༄༅། །ཡིན་ལུགས་རིག་པ་རང་གནས་དྭངས་མའི་ཐིག་ལེ་གསལ་འདེབས་སུ་བརྟེན་པ་དང་༔ ལོངས་སྐུ་ཡིན་ལུགས་རླུང་རིག་བདེ་ཆེན་ཁྱད་པར་དུ་བརྟེན་པ་དང་༔ སྤྲུལ་
སྐུ་ཡིན་ལུགས་ཕོ་བྲང་ལ་བརྟེན་ནས༔ རྩ་དག་པ་སྤྲུལ་སྐུ་ཡིན་ལུགས་བྱེ་བྲག་ཏུ་བརྟེན་པས༔ སྐུ་གསུམ་ཤིན་ཏུ་ཕྲ་བའི་དྭངས་མའི་ལུས་ངག་ཡིད་གསུམ་ཡེ་ཤེས་ལྔ་ལྡན་ཉིད༔ གཞི་
 གནས་ཀྱི་སྟེང་དུ་ངོ་སྤྲད་པ་གནད་ཀྱིས་ཆིངས་ཉིད་དང་༔ སྔགས་བཟླས་བསྙེན་བསྒྲུབ་རྣམ་པ་གསུམ་ནི༔ ལྷ་དང་གཉིས་མེད་རླུང་སེམས་བསྲེས་ཏེ༔ རང་རིག་ཧཱུཾ་སོགས་
སྲོག་ཡིག་དམར་ལྗང་ལས༔ འོད་ཟེར་སྔགས་འཕྲེང་རིམ་གྱིས་ཡར་ལ་བརྒྱུད༔ ཡབ་ཀྱི་ཤངས་བུག་གཡོན་ནས་རིམ་གྱིས་ཐོན༔ ཡུམ་གྱི་ཤངས་གཡས་འོད་ཀྱིས་གང་༔ མགྲིན་

པ་ནས་བརྒྱུད་ཐུགས་ཀར་ཐིམ་པས༔ འོད་ལྔར་གསལ་བའི་སྒྲིབ་པའི་བག་ཆགས་ཀྱི་ཚོགས་སྦྱངས༔ ལྟེ་བར་བརྒྱུད་མཁའ་ལ་ཐོན་ཏེ༔ ཡབ་ཀྱི་རྡོ་རྗེའི་སྦུ་གུར་ཐིམ་པས༔
བདེ་བས་མཆོག་སྒྱུ་མའི་སྒྲས་བསྐུལ་ནས༔ ཕྱོགས་བཅུ་དུས་བཞིའི་དེ་བཞིན་གཤེགས་པའི་ཚོགས༔ མ་ལུས་ཤིང་ལུས་པ་མེད་པར་རང་ལུས་ལྷ་སྐུ་ཡབ་ཡུམ་དག་པ་ཡེ་ཤེས་ཀྱི་སྦྱོར་
མཚམས་སུ་བསྡུས༔ གསང་བའི་སྦུབས་ནས་ཐུགས་ཀར་ཐིམ་པས༔ ཤེས་བྱའི་སྒྲིབ་པའི་ཚོགས་སྦྱངས་ཏེ༔ འཁོར་འདས་གཉིས་མེད་ལ་བཟླ་ཞིང་༔ ཏིང་ངེ་འཛིན་གྱི་
གནད་དང་༔ འོད་ཀྱི་འཕྲོ་འདུས་སྐབས་སུ་ལས་བཞིའི་ཁ་བསྒྱུར་བ་ནི༔ བཟླས་བརྗོད་ཀྱི་གནད་ཆིངས་དང་༔ བདེ་བའི་གཏུམ་མོ་ལམ་ཕྱེད་ཀྱི་སྐབས་དང་༔ གཉིས་སྦྱོར་གྱི་དུས་
སུ་དྲག་ཏུ་མི་བསྐྱོད་དེ༔ དབབ་པ་ལ་མཁས་པ་རུ་སྦལ་ལྟ་བུ་སྟེ༔ དལ་བུས་བསྐྱོད་ལ་བདེ་བས་རྫོགས་ནས་མི་བཟུང་༔ གཡོན་པ་ནས་བཟུང་སྟེ་ཧཱུཾ་འདྲེན་ནམ༔ ཧུབ་སོགས་

༄༅། །ཉམས་མྱོང་གི་གནད་ཀྱིས་བཟུང་༔ བསྲུབ་ཅིང་མི་བཟུང་བསྲུབ་འཕྲོ་བཅད་ནས་བཟུང་བ་དེ་ཉིད་དེ༔ བདེ་བའི་ཡུལ་བལྟ་བར་ངེས་པར་བྱེད༔ རྡོ་རྗེའི་རྩེ་མོ་ནས་
བཟློག་པར་དཀའ་བར་མི་བཟུང་༔ ལྟེ་བའི་གནས་སམ་རྩ་བ་ནས་བཟུང་བ་ནི༔ ལས་དང་པོ་པས་འབྱོངས་མ་གྱུར་པ་ཡིན་པས༔ རང་ལུས་དང་ལས་རྒྱ་གང་བྱེད་ཀྱང་མཐུན་པ་ཉིད་དེ༔
འཛིན་པ་ལ་མཁས་པ་རྨ་བྱའི་སྟངས་བྱ་བ༔ ཨཱི་ཞེས་ལས་རླུང་སྨད་ལྡིར་ཤེས་པས༔ རིག་པ་སྤྱི་བོའི་ཧཾ་ལ་གཏད་ལ༔ རླུང་སྲིན་ཞལ་ལ་བསྡིགས་པས༔ སྟེང་རླུང་རང་འགགས་སུ་
འགྲོའོ༔ བསྐྱིལ་བ་ལ་མཁས་པ་ཐེམ་བུ་ལྟ་བུ་སྟེ༔ བསྐྱོད་འཕྲོ་བཅད་ལ་རླུང་རིག་བསྲེས་པའི་བདེ་བའི་དོན་ལ་འཇོག་ཅིང་༔ ཧུབ་ཅེས་ལན་གསུམ་གྱིས་དྲངས་ཤིང་༔ ཧིག་ཅེས་
བཟློག་པ་ལ་མཁས་པའི་དུང་དཀར་མཚོ་དབུས་ནས་རང་ཤུགས་ཀྱིས་ཐོན་པ་ལྟ་བུའོ༔ འགྲེམ་པ་ལ་མཁས་པ་གཡང་གཞི་བརྡབ་སྤྲུག་དང་༔ ཐལ་ལྕག་གིས་ལུས་ཀུན་ལ་བྱུག་ཕུལ་

བྱེད་ཅིང་༔ ཁྱབ་པ་ལ་མཁས་ལ་མི་རྟོགས་པའི་གཏུམ་མོ་ལ་ཡུན་རིང་དུ་འཇོག་པ་གནད་ཀྱིས་ཆིངས་ཁོ་ནའོ༔ སྤྱིར་གཞན་ལུས་ཀྱི་གནད་ལ་སྟོབས་ཀྱི་བདེ་བ་འབེབས་ཤེས་པ་སྨད་
ཀྱི་བདེ་བ་སྤོར་ཤེས་པ༔ བར་གྱི་བདེ་བ་བསྐྱིལ་ཤེས་པ་གསུམ་གལ་པོ་ཆེ་ཉིད་དོ༔ དེ་ཡང་རིག་པ་མཚན་ཉིད་དང་ལྡན་པ་ལ༔ བསླབ་པར་བྱ་བ་ལྔ་ལ་མཁས་པར་བྱ་སྟེ༔ ཐོག་
མར་ཐུན་མོང་གི་བསླབ་པ་མཐར་ཕྱིན་ཞིང་༔ གསང་བ་སྔགས་ཀྱིས་དབང་བསྐུར་ནས༔ ལུས་ངག་ཡིད་གསུམ་ལྷ་སྔགས་ཏིང་ངེ་འཛིན་གསུམ་དུ་ཤེས་པར་བྱ་སྟེ༔ སྒྲ་ལ་བསླབ་པ་
འཁྲིག་པའི་གཏམ་དང་༔ རོ་ལ་བསླབ་པ་སྦྱང་ཀར་སོགས་དང་༔ རེག་ལ་བསླབ་པ་འོ་དང་ལག་བཅིངས༔ གཡབ་བསླང་བའི་ཐབས་ཀྱི་བདེ་བ་བསྐྱེད་པ་དང་༔ མདོར་ན་ཐ་མལ་
ལས་ཀྱི་སྣང་ཞེན་དང་བྲལ་བའི་འདོད་ལྷ་ཡབ་ཡུམ་དང་དབྱེར་མེད་པའི་རང་བཞིན་ཤེས་པ་གསུམ་ལྡན་ཉིད་ཀྱི་གནད་ཆིངས་ཁོ་ནའོ༔ སྒྱུ་ལུས་ལའང་རིག་པ་གཡོ་མེད་ངང་གནས་ལ་ལྷུན་གྲུབ་

༄༅། །གྱི་རྩལ་འགགས་མེད་ཀྱི་གཤིས༔ ངོ་རང་ཐོག་ཏུ་སྤྲད་པས་གཤིས་ལ་བཟོ་བཅོས་མི་བྱ་བར་མཉམ་པར་བཞག་པས༔ ཐག་ཅིག་ཐོག་ཏུ་ཆོད་པ་ནི་མཉམ་བཞག་
སྒྱུ་མ༔ དེ་ལ་མི་གནས་ན་སྒྱུ་མའི་དཔེ་བརྒྱད་སོགས་ཀྱིས་རྒྱས་བཏབ་སྟེ་ངེས་པར་བྱས་ནས་རྗེས་ཐོབ་སྒྱུ་མ༔ གཞི་སྐྱེ་བ་མེད་པ་ཉིད་རང་སྣང་ལྷའི་སྐུར་ལངས་བ་ནི་ཟུང་དུ་འཇུག་པ་
སྒྱུ་མའི་སྐུའི་གནད་ཆིངས་སོ༔ རྨི་ལམ་ལའང་འཛིན་ཅིང་ན༔ གཉིད་ཀྱི་འོད་གསལ་དང་གཅིག་ཏུ་བསྲེ་སྟེ༔ བསྒྱུར་ཞིང་སྤེལ་བ་དང་༔ གཉིད་སྲབ་འཐུག་གིས་དབུས་མགྲིན་གླུ
པ་ལྟེ་བ་རྣམས་སུ་འཛིན་པ་རང་ཉམས་དང་བསྲེ་བའོ༔ ཇི་ལྟར་བསྒོམས་ཀྱང་མངོན་ཞེན་མ་ཞིག་ན༔ ཆགས་མེད་དུ་གཏོར་བ་ནི༔ ཡར་དཀོན་མཆོག་སྲིད་ཞིའི་ཚོགས་ལ་མཆོད་ཅིང་
འབུལ་བ༔ བར་འགྲོ་དྲུག་ཕ་མ་རྣམས་ལ་སྦྱིན་ཞིང་ལན་ཆགས་བུ་ལོན་སྦྱང་བ༔ མཐར་བཀའ་ལ་རས་ཆོད་བྱས་པས༔ མཁའ་འགྲོ་དམ་ཅན་རྣམས་ལ་ཉམས་ཆགས་བསྐངས་

ཤིང་༔ ལྕེ་སྤྱང་གཟུགས་ལ་སྒྱུ་ལུས་ཚོགས་ཀྱི་འཁོར་ལོ་བསྐོར་བའི་གནད་ཆིངས༔ སྐྱེ་ཤི་བར་དོ་རྣམ་པ་གཡེངས་ནས༔ བསྐྱེད་རྫོགས་ལམ་ལ་བར་དུ་བཅད་ན༔ བཅའ་བ་ལུས་
གནད་བརླ་སྟེང་རྡོ་རྗེ་ཁུར་ཚུར༔ དམིགས་ཡུལ་དྭངས་མའི་རྩ་གསུམ་གསལ་རྗེས༔ དྷུ་ཏཱིའི་དབུས་སུ་ཐིག་ལེ་བསྒོམས་པའི༔ འཕོ་ཡུལ་རྡོ་རྗེ་སེམས་པར་གསལ་བའི༔ གང་འདོད་
དག་པ་ཞིང་དུ་འཕོ་བ་ནི་གནད་ཀྱི་ཆིངས་སོ༔ ཡང་གསང་ཐུགས་སྒྲུབ་པདྨ་རཱ་ག་ལ་མདོར་བསྡུས་གནད་བདུན་གྱིས་གཏན་ལ་ཕེབས་པ་སྟེ༔ སྔོན་འགྲོ་ཀུན་ཁྱབ་ཀྱི་གནད་གསོལ་འདེབས༔
ཐུགས་ཡིད་བསྲེ་བབཅའ་བ་ལུས་ཀྱི་གནད་རང་གནས་དང་༔ བཅིང་བསྡམ་ཤེས་པ་གནས་པ་རྩའི་ནད་དང་༔ ཆགས་ཚུལ་འོད་རྩ་ལྟར་བསྒོམ་པ༔ འགྱུ་བ་རླུང་གི་གནད་དང་
དྭངས་མ་ཡེ་ཤེས་ཀྱི་རླུང་ཉམས་སུ་འཛིན་པ༔ དམིགས་པ་རྟེན་གྱི་གནད་སྙིང་དབུས་སོགས་དང་༔ དྭངས་མ་དགུ་སྦྱོར་གྱི་ཐིག་ལེ་དང་བསྲེ་བ༔ རིག་པ་སྲང་ལ་འཇུག་པའི་གནད༔

༄༅། །སྦྱོར་བ་བཞིའི་བདུད་རྩི་བཏུང་ཞིང་༔ ཆུ་ཟླའི་གར་སྦྱོང་བ༔ དགའ་བཞིའི་གདོང་བཞིས་བརྒྱན་པ་སྟེ༔ སྟེང་འོག་བར་གསུམ་གྱི་རླུང་༔ སྲོག་ཐུར་འགྱུར་མེད་
གཅིག་ཏུ་བསྲེ་བའི་གནད༔ གནས་ལུས་རིག་པའི་རང་ཞལ་བློས་བྱས་སེམས་དཔའི་ཡུལ་དུ་མི་འཇོག་བར་སྟོང་རིག་བློ་འདས་ཀྱི་གནད༔ འབྲས་བུ་ཕྱི་དུས་སུ་མི་འཇོག་པར་ཉམས་
མྱོང་མངོན་གྱུར་གྱི་གནད་དོ༔ སཿམཿཡ༔ རྒྱ་རྒྱ་རྒྱ༔ འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཟབ་རྒྱ༔ བདག་འདྲ་ཚོགས་རང་གྲོལ་གྱིས་བདུད་འདུལ་སྔགས་པ་གླིང་ནས་གདན་དྲངས་པའི་ཤོག་སེར་
ལ་ཐུབ་བསྟན་རྡོ་རྗེ་བྲག་ཏུ་དག་པར་ཕབ་བའོ༔ མངྒ་ལཾ༔

༄༅། །བདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བསྙེན་སྒྲུབ་རྣམ་པ་གསུམ་གྱི་རྩ་བའི་དབང་བཞུགས་སོ། །

༄༅།  །འུའུའུ༔ བྱིན་རླབས་རྨད་དུ་འབྱུང་བའི་དབང་བཞིའི་བརྡ་སྤྲོད་ཀྱི་གཏོར་དབང་ནི༔ དང་བོ་བསྙེན་སྒྲུབ་སྔོན་དུ་སོང་ནས༔ དཀྱིལ་འཁོར་གང་རུང་བ་དང༔ ཁྱད་པར་དབང་ལྔའི་རྫས་གདན་ལ་བཀོད་དེ༔ བགེགས་གཏོར་བཏང་ལ༔ སློབ་མ་ཁྲུས་ནས་
གསེར་གྱི་མཎྜལ་ཕུལ༔ ཡོལ་བའི་ཕྱིར་བཞག༔ མིག་དར་བཅིངས༔ ཨ་ཁཾ་ཝི་ར་ཧཱུྃ༔ ཞེས་བརྗོད་དེ་མེ་ཏོག་བྱིན་ལ་འདི་སྐད་ཞུ༔ ཧོ༔ རྡོ་རྗེ་སློབ་དཔོན་དགོངས་སུ་གསོལ༔ བླ་མ་བདེ་གཤེགས་དཀྱིལ་
བདག་ཉིད་འཇུག་ཅིང་བསྙེན་བསྒྲུབ་སྤྲོ༔ གུས་པས་དཀྱིལ་འཁོར་བཞུགས་སུ་གསོལ༔ ལན་གསུམ༔ ཨེ་མ༔ སྐལ་ལྡན་རིགས་ཀྱི་བུ༔ བླ་མ་བདེ་གཤེགས་དཀྱིལ་
སེམས་བསྐྱེད་དམ་དུ་མི་གནས་ན༔ བསྟན་པས་མི་མཐོང་དེ་བས་ཁྱོད༔ འདིར་ཞུགས་སེམས་བསྐྱེད་དམ་ཚིག་སྲུངས༔ ལན་གསོལ་བ༔ ཧོ༔ བདག་ཅག་སྐལ་ལྡན་

༄༅། །རིགས་ཀྱི་བུ༔ བྱང་ཆུབ་སྙིང་བོ་མཆིས་བར་དུ༔ བཀའ་བསྒྲུབ་དབང་ཞུ་དམ་བསྲུང་ལགས༔ ཞེས་བརྗོད་ལ་ཡན་ལག་བདུན་པ་བྱ་བ་ནི༔ ཧཱུྃ༔ རྣམ་དག་མཉམ་པའི་ངང་ཉིད་
ལས༔ བླ་མ་རྩ་གསུམ་ལྷ་ཚོགས་གཤེགས༔ ཉི་ཟླ་པདྨའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐོར༔ བཞུགས་
གསོལ་འདེབས་སོ་དགེ་རྩ་བསྔོ༔ འགྱུར་མེད་རྡོ་རྗེའི་དོན་རྟོགས་ཤོག༔ ཅེས་བས་སྐྱབས་འགྲོ་སེམས་བསྐྱེད་སྡོམ་བ་བཟུང་ཞིང༔ སློབ་དཔོན་གྱིས་དཀྱིལ་འཁོར་ལྷ་ལ་འདི་སྐད་ཞུ༔ ཧོ༔ བླ་མ་བདེ་གཤེགས་
ཡོངས་རྫོགས་དགོངས༔ བླ་མ་བདེ་གཤེགས་དཀྱིལ་འཁོར་འདིར༔ བདག་གིས་སློབ་མ་འཇུག་པར་བགྱི༔ སྐུ་གསུང་ཐུགས་ཀྱི་བྱིན་བརླབ་མཛོད༔ དགའ་ཆེན་ཁྱོད་བདག་སྟོན་

པར་པས༔ ཕྱོགས་བཅུའི་སངས་རྒྱས་བྱང་ཆུབ་སེམས༔ བླ་མ་ཡི་དམ་མཁའ་འགྲོ་དགོངས༔ རྐང་གཉིས་གཙོ་བོ་ཕྱོགས་བཅུའི་སངས་རྒྱས་དང༔ ཞི་བ་ཆགས་
བྲལ་དམ་པའི་ཆོས་རྣམས་དང༔ ཚོགས་མཆོག་འཕགས་པའི་དགེ་འདུན་ཐམས་ཅད་ལ༔ བདག་གིས་གུས་པས་ཉེར་བར་སྐྱབས་སུ་མཆི༔ ཞེས་ལན་གསུམ༔ བླ་མ་ཀུན་
བཟང་སྤྱན་སྔ་རུ༔ ལུས་ངག་ཡིད་ཀྱི་གཞན་དག་ལ༔ གནོད་པ་ལས་བཟློག་དགེ་བ་བསྒྲུབ༔ དགེ་ཚུལ་དགེ་སློང་བྱང་ཆུབ་སེམས༔ སོ་སོར་ཐར་པའི་སྡོམ་པ་ལ༔ བདག་ནི་
རྒྱུན་དུ་གནས་ཤིང་བསྲུང༔ ལན་གསུམ༔ ཧོ༔ བླ་མ་ཀུན་བཟང་དགོངས་སུ་གསོལ༔ འདི་བཟུང་བྱང་ཆུབ་མ་ཐོབ་པར༔ འགྲོ་དྲུག་སེམས་ཅན་ཐམས་ཅད་ལ༔ མ་དང་བུ་ཡི་འདུ་
ཤེས་ཀྱིས༔ མ་བསྒྲལ་བ་རྣམས་བསྒྲལ་བ་དང༔ མ་གྲོལ་དགྲོལ་དང་དབུགས་དབྱུང་ཕྱིརཿ སྨོན་པའི་བྱང་ཆུབ་སེམས་བསྐྱེད་དོ༔ སྔོན་གྱི་རྒྱལ་བ་ཐམས་ཅད་ཀྱང༔ སངས་རྒྱས་རིགས་

༄༅། །ཀྱི་སྡོམ་བཟུང་དང༔ སྡོམ་པ་ལ་ནི་གནས་པར་ལྟར༔ འདི་བཟུང་འཁོར་བ་མ་སྟོང་བར༔ བླ་མེད་འཇུག་པའི་བྱང་ཆུབ་སེམས༔ བདག་ཅག་རྣམས་ཀྱིས་བསྐྱེད་པར་།
བགྱི༔ ཕར་ཕྱིན་དྲུག་ལ་བསླབ་ཅིང་བསྒྲུབ༔ བརྩོན་འགྲུས་དག་གིས་ཐམས་ཅད་བསྒྲལ༔ ཀུན་དོན་ཚུལ་ཁྲིམས་གསུམ་ཡང་བསྲུང༔ བདག་གིས་སེམས་བསྐྱེད་སྡོམ་བཟུང་དང༔ དཀོན་
མཆོག་གསུམ་བཟུང་མི་གཏོང་ངོ༔ རྡོ་རྗེ་རིགས་ཀྱི་དམ་ཚིག་ཏུ༔ རྡོ་རྗེ་དྲིལ་བུ་ཕྱག་རྒྱ་དང༔ བྱང་ཆུབ་སེམས་ནི་སྤང་མི་བྱ༔ རྡོ་རྗེ་རིགས་ཀྱི་སྡོམ་པ་ཡིན༔ རིན་ཆེན་རིགས་ཀྱི་
དམ་ཚིག་ཏུ༔ སྦྱིན་པ་དུས་ནི་རྟག་ཏུ་བཏང༔ རིན་ཆེན་རིགས་ཀྱི་སྡོམ་པ་ཡིན༔ པདྨ་རིགས་ཀྱི་དམ་ཚིག་ཏུ༔ ཐེག་པ་གསུམ་དང་ཆོས་རྣམས་བཤད༔ པདྨ་རིགས་ཀྱི་སྡོམ་པ་
ཡིན༔ ལས་ཀྱི་རིགས་ཀྱི་དམ་ཚིག་ཏུ༔ འགྲོ་བའི་དོན་ལ་བརྩོན་པར་བྱ༔ ལས་ཀྱི་རིགས་ཀྱི་སྡོམ་པ་ཡིན༔ ཅེས་སློབ་མ་བླ་མ་གུ་རུ་བདེ་གཤེགས་ཆེན་བོ་ཡབ་ཡུམ་བསྐྱེད་པའི་སྙིང་མཆོང་གུར་སྨུག་པོའི་དབུས་སུ་

བླ་མ་ཧེ་རུ་ཀ་ཡབ་ཡུམ་རྒྱན་ཆ་ལུགས་ཡོངས་རྫོགས་བསྐྱེད་པའི་སྙིང་གར་གཡུང་དྲུང་དམར་པོའི་དབུས་སུ་ཧཱུྃ་དང་བཾ་གྱིས་མཚན་པ༔ ཡན་ལག་བཞི་ལ་ཧ་རི་ནི་ས་ཡི་གེ་བཞི༔ དཀྱིལ་འཁོར་དུ་ཡཾ་ལས་རླུང་གཡོས་པས༔ གཡུང་དྲུང་གཡོན་དུ་འཁོར་བ་ལ་མ་ཡེངས་པར་ཤེས་པ་དྲག་
ཏུ་གཏད༔ འོག་རླུང་བསྐུམ་ལ་སྟེང་རླུང་མནན་ཅིང༔ བུ་ཁྱོད་གནས་སྐབས་འདི་ཉིད་དུ༔ མ་ཡེངས་ཡེངས་ན་དམ་ཚིག་ཉམས༔ ཞེས་བརྗོད་ལ་བདུད་རྩི་ཁར་བཅུག་ལ༔ རྫས་མེར་བསྲེག༔ རིག་པ་གཟེངས་བསྟོད༔ རོལ་མོའི་སྒྲ་དང་བཅས་
ཏེ༔ བྱིན་འབེབས་པ་ནི༔ ཧཱུྃ་ཧཱུྃ་ཧཱུྃ༔ བཞེངས་ཤིག་པདྨ་འབྱུང་གནས་མཁའ་འགྲོའི་ཚོགས༔ དགོངས་ཤིག་ཕྱོགས་བཅུའི་དུས་གསུམ་སངས་རྒྱས་རྣམས༔ རྗེ་བཙུན་ཆེན་པོ་པདྨ་ཐོད་ཕྲེང་
རྩལ༔ རིག་འཛིན་མཁའ་འགྲོའི་གནས་ནས་གཤེགས་སུ་གསོལ༔ ཞེས་བརྗོད་རྩ་སྔགས་དང་བཅས་པ་བསྟིམ་ཞིང༔ དེ་ནས་རྡོ་རྗེ་སྤྱི་བོར་བཞག་ཏེ༔ ཛཿཧཱུྃ་བཾ་ཧོ༔ ཏིཥྛ་བཛྲ༔ ལྷ་དང་བླ་མ་ལ་མེ་ཏོག་གཏོར་ཞིང༔ བདེ་
གཤེགས་ཡོངས་རྫོགས་དཀྱིལ་འཁོར་འདིར༔ རང་རིག་སྣང་བའི་མེ་ཏོག་ཕུལ༔ སྔོན་ནས་ལས་འཕྲོ་གང་ཡོད་པའི༔ གང་ཡིན་ཕོ་བྲང་གནས་འདིར་ཕོབ༔ པུཥྤེ་པྲ་ཏིཙྪ་པུཙྪ་ཧོ༔ ཞེས་

༄༅། །ཐུགས་ཀར་བསྟིམ་ཞིང་མགོ་བོར་བཞག་ལ། དེང་ནས་བུ་ཁྱོད་རྒྱལ་བའི་སྲས༔ བདེ་གཤེགས་ཡོངས་རྫོགས་ཐུགས་སྲོག་འཛིན༔ དབང་རྟགས་ཅོད་པཎ་པུ་
རུ་རུ༔ འཁོར་འདས་རང་གྲོལ་དབང་ཐོབ་ཤོག༔ པུཥྤེ་སིདྡྷི་ཨ་བྷི་ཥིཉྩ་སྟྭཾ༔ ཛཿཧཱུྃ་བཾ་ཧོ༔ བསྟིམ་ཞིང༔ ཧཱུྃ༔ བུ་ཁྱོད་རྡོ་རྗེ་ཐོད་ཕྲེང་རྩལ༔ རིག་འཛིན་ང་དང་དབྱེར་མེད་།
འགྱུར༔ རིག་པ་ཡེ་ཤེས་མིག་ཕྱེས་པས༔ རང་བྱུང་ཡེ་ཤེས་ངོ་ལ་ལྟོས༔ ཞེས་མིག་དར་སྡུད་དོ༔ ཧོ་བཛྲ་པ་ཤྱེཿ ལྟོས་ཤིག་བདེ་གཤེགས་དཀྱིལ་འཁོར་ལྟོས༔ བལྟས་པས་མཐོང་བ་
བདེ་བ་ཆེ༔ རང་བཞིན་མེད་པ་ཆོས་ཀྱི་དབྱིངས༔ འདུ་འབྲལ་མེད་པ་རྟག་ཏུ་ཟུངས༔ ས་མ་ཡ་ཨི་དན་ཏེ་ན་ར་ཀན༔ ཞེས་བརྗོད་ཅིང་བདུད་རྩི་བླུད༔ བླ་མ་ལ་བུས་གསེར་གྱི་མཎྜལ་ཕུལ་ལ༔ བརྡའི་དབང་
ལྔ་བའི་གསོལ་བ་འདེབས་བ་ནི༔ ཀྱེེ༔ བླ་མ་རྡོ་རྗེ་འཛིན་པ་གང༔ འཁོར་བ་མཐའ་མེད་རྒྱ་མཚོ་རུ༔ བྱིང་བ་སྐྱབས་མེད་བདག་ལ་སྐྱོབས༔ བདག་ལ་རེ་ས་གཞན་ན་མེད༔ མཆོག་གི་

ཐུགས་རྗེའི་དབང་བསྐུར་སྩོལ༔ ཅེས་བརྗོད་དེ་ལུས་བསྲང༔ བུ་ཁྱོད་མ་ཡེངས་པར་གྱིས་ཤིག༔ ཅེས་བརྗོད་ལ་བུམ་པ་སྤྱི་བོར་བཞག་པ༔ ཧཱུྃ༔ བུམ་པ་སྤྲོས་བྲལ་ཟླུམ་པོ་འདི༔ ཕྱི་ནང་སྣོད་བཅུད་
ལྷུན་གྱིས་གྲུབ༔ སྐྱེ་མེད་བྱང་ཆུབ་སེམས་ཀྱི་ཆུས༔ རྣམ་རྟོག་མ་རིག་དྲི་མ་འཁྲུད༔ ཆོས་སྐུ་སྤྲོས་བྲལ་བདེ་ཆེན་ཆུས༔ གཟུང་འཛིན་འཁོར་བའི་བག་ཆགས་འཁྲུད༔ རང་བྱུང་ཡེ་།
ཤེས་སེམས་ཉིད་ཆུས༔ དུག་ལྔ་རྣམ་རྟོག་དབྱིངས་སུ་འཁྱུད༔ ཉོན་མོངས་ལྔ་ཡི་བག་ཆགས་སྦྱངས༔ བུམ་དབང་ཤེས་རབ་ཡེ་ཤེས་ཀྱི༔ དབང་བཞི་མ་ལུས་ཡོངས་
རྫོགས་ཤོག༔ ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ་ཨཱ༔ ཞེས་ལན་གསུམ་བརྗོད་དེ༔ ཁྲུས་བྱས་པས་བུམ་པའི་དབང༔ དེ་རྗེས་མགྲིན་པར་གཏད་དེ་བླུད་པས་གསང་བའི་དབང༔ ཡང་སྙིང་ཀར་གཏད་དེ་ཚིག་དོན་
ངོ་སྤྲད་བ་ནི་གསུམ་བའོ༔ རྗེས་ལ་བདེ་གསལ་གྱི་ཉམས་བསྐྱང་ཞིང་མི་རྟོག་བར་བཞག་བ་ནི་བཞི་བའོ༔ གཉིས་བ་ཐོད་པའི་བདུད་རྩི་སྤྱི་བོར་བཞག་ལ༔ ཧཱུྃ༔ ཐོད་པ་ཟླུམ་པོ་ཆོས་ཉིད་དབྱིངས་ཀྱི་ངང༔ འཆི་མེད་བདུད་རྩི་ཆང་

༄༅། །གིས་རབ་ཏུ་བཀང༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ༔ ཉོན་མོངས་བདུད་འཇོམས་རིགས་ལྔ་སྐུ་རུ་བསྐྱེད༔ གཉིས་མེད་ངང་དུ་ཆོས་ཉིད་རོལ་པར་སྦྱངས༔
མ་བཅོས་རང་བྱུང་བདེ་ཆེན་བྱང་ཆུབ་སེམས༔ ཆོས་ཉིད་བདུད་རྩི་རྣམ་རྟོག་བདུད་ལས་རྒྱལ༔ དབང་བཞི་ཡེ་ཤེས་རྫོགས་པའི་དབང་ཐོབ་ཤོག༔ ཅེས་རྩ་སྔགས་བརྗོད་ཅིང༔ སྤྱི་བོར་བསྐུར་བས་བུམ་དབང་
དང༔ མགྲིན་པར་གཏད་ཅིང་བླུད་པས་གསང་དབང༔ སྙིང་ཀར་གཏད་ཅིང་ཚིག་དོན་ངོ་སྤྲད་པས་ཤེས་རབ་དབང༔ ཉམས་མྱོང་སྐྱོང་བ་བཞི་པའོ༔ གསུམ་པ་མེ་ལོང་སྤྱི་བོར་བཞག་ལ༔ ཧཱུྃ༔ མེ་ལོང་ཟླུམ་པོ་ཆོས་སྐུ་དྲི་མ་མེད༔ དག་ཅིང་གསལ་
ལ་རྙོག་པ་མེད་པར་དྭགས༔ གཟུགས་བརྙན་གསལ་ལ་ངོས་བཟུང་འཛིན་པ་བྲལ༔ སེམས་ཉིད་རྣམ་དག་གསལ་ལ་མ་འགགས་པ༔ གཟུང་འཛིན་མཚན་མའི་དངོས་པོ་མཐའ་
ལས་འདས༔ བྱང་ཆུབ་སེམས་ཀྱི་ཆོ་འཕྲུལ་ཅི་ཤར་ཡང༔ གསལ་སྟོང་མ་འགགས་དབྱིངས་ལ་གསལ་འགྲིབ་མེད༔ དབང་བཞི་ཡེ་ཤེས་རྫོགས་པའི་དབང་ཐོབ་ཤོག༔ ཅེས་བས་རྩ་

སྔགས་བརྗོད་ཅིང༔ སྤྱི་བོར་བཞག་བས་བུམ་དབང༔ མགྲིན་པར་སྔགས་ཀྱི་རྗེས་ཟློས་བྱས་བས་གསང་དབང༔ སྙིང་གར་བཞག་ཅིང་ཚིག་དོན་ངོ་སྤྲད་པས་ཤེས་རབ་དབང༔ བདེ་སྟོང་གི་ཉམས་མྱོང་སྐྱོང་བ་བཞི་པའོ༔ བཞི་པ་གཏོར་མ་སྤྱི་བོར་བཞག་ཏེ༔ ཧྲཱིཿ གཏོར་སྣོད་
བྷན་དྷ་གཞལ་ཡས་ཆོས་ཀྱི་དབྱིངས༔ གཏོར་མ་འདོད་ཡོན་ལྔ་ལྡན་ཡེ་ཤེས་ལཿ གུ་རུའི་སྐུ་མཆོག་བདེ་ཆེན་འདུ་འབྲལ་མེད༔ རྣམ་དག་བདུད་རྩི་བླ་མེད་མཆོད་པའི་རྫས༔ གཉིས་མེད་
དབྱིངས་སུ་དམ་ཚིག་གཉན་པོར་བསྲེ༔ མ་མོ་མཁའ་འགྲོ་དབང་དུ་སྡུད་པ་དང༔ ཕྲིན་ལས་རྣམ་བཞིའི་འགྲོ་བ་འདུལ་སླད་དུ༔ སྤྲུལ་པ་མང་པོ་ལས་ལ་འགྱེད་པའི་ཕྱིར༔ དབང་ལ
བཞི་ཡེ་ཤེས་རྫོགས་པའི་དབང་ཐོབ་ཤོག༔ ཅེས་སྤྱི་བོར་བཞག་ལ་རྩ་སྔགས་ཀྱི་ཤམ་བུར༔ གུ་རུ་དྷེ་ཝ་ཌཱཀྐི་ཛོ་ཀི་ནི་ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཨོཾ་ཨཱཿཧཱུྃ་ཧྲཱི༔ ལན་གསུམ་བརྗོད་ལ་མགྲིན་པར་བཞག་ཅིང༔ ཁམ་གཅིག་བཟའ་རུ་
བཅུག༔ སྙིང་ཀར་གཏད་ཅིང་དོན་ངོ་སྤྲོད་ལ༔ རྗེས་བདེ་གསལ་གྱི་ཉམས་སྐྱོང་བའོ་ལྔ་བ་བླ་མ་ཡབ་ཡུམ་གྱི་སྐུ་འབག་སྤྱི་བོར་བཞག་ཏེ ཨཱ༔ ཆོས་སྐུ་སྐྱེ་མེད་ངང་ལས་མ་གཡོས་ཀྱང༔ ལོངས་སྐུ་གསལ་ལ་མ་འདྲེས་ཡབ་ཡུམ་སྐུ༔ སྤྲུལ་

༄༅། །སྐུ་སྣ་ཚོགས་ཐབས་ཀྱི་སེམས་ཅན་འདུལ༔ སྐུ་གསུམ་ངང་གིས་མཉམ་ཉིད་མ་འདྲེས་གསལ༔ སྔོན་ཚེ་པདྨ་ཁྱེད་དང་སྨོན་ལམ་གཅིག༔ ད་ལྟ་བདག་
དང་སློབ་མའི་སྟངས་ཟུངས་ཞིག༔ སྲོག་གི་ཕྱིར་ཡང་མི་གཏོང་བསྒྲུབ་ལགས་ན༔ ཡེ་ཤེས་དབང་ཆེན་རབ་འབྱམས་བསྐུར་དུ་གསོལ༔ ཨོཾ་ཨཱཿཧཱུྃ་བཛྲ་གུ་རུ་པདྨ་
ཐོད་ཕྲེང་རྩལ༔ བཛྲ་ས་མ་ཡ་ཛསིདྡྷི་ཕ་ལ་ཧཱུྃ་ཨཱ༔ ཞེས་ལན་གསུམ་བརྗོད་ཅིང༔ སྤྱི་བོར་བསྐུར་བ་བུམ་པའི་དབང༔ མགྲིན་པར་གཏད་ཅིང་གསང་མཚན་བསྒྲགས་པ་གསང་བའི་དབང༔ སྙིང་
ཀར་གཏད་དེ་རང་སེམས་བླ་མ་ཡབ་ཡུམ་ལ་ངོ་སྤྲད་པ་ཤེས་རབ་དབང༔ རྗེས་ལ་བདེ་གསལ་མི་རྟོགས་པའི་ཉམས་མྱོང་སྐྱོང་ཞིང༔ ངོས་བཟུང་དང་བྲལ་བ་ཚིག་དབང་རིན་པོ་ཆེ་
བཞི་པའོ༔ རྗེས་དབང་བསྐུར་བས་བླ་མ་ལ་ལུས་ལོངས་སྤྱོད་ཕངས་པ་མེད་པར་ཕུལ་ཏེ༔ མི་འབྲལ་བའི་དམ་ཚིག༔ རྡོ་རྗེ་དྲིལ་བུ་ཁ་ཊྭཾ་ག་ཐོད་བ་ཌ་མ་རུ་དང་ཕྲེང་བ་རུས་པའི་རྒྱན་དྲུག་འཆང་ཞིང་རྩ་སྦྱངས་རླུང་བཟུང་ཐིག་ལེ་སྟོང་གསལ་གྱི་དོན་བསྒོམ་ཞིང་གསང་བའི་ཕྱག་

རྒྱ་ལ་གནད་དུ་བསྣུན་བའོ༔ རྗེས་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་ཞིང༔ དཀྱིལ་འཁོར་བསྡུ་ཞིང་ལྷག་ཆད་ཁ་བསྐང་ལ༔ བསྔོ་བ་སྨོན་ལམ་གྱིས་རྒྱས་གདབ༔ ཤིས་པ་བརྗོད་པར་བྱའོ༔ བསྙེན་སྒྲུབ་རྣམ་པ་གསུམ་གྱི་རྩ་བ་དབང་འདི་ཉིད་སྐལ་ལྡན་ལས་འཕྲོ་ཅན་
དང་འཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཁ་ཐཾ༔ དགེའོ༔ དགེའོ༔ མངྒ་ལཾ༔

༄༅།  །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གྲོལ་ཐིག་དགོངས་པ་རང་གྲོལ་གྱི་ཀ་དག་བཞུགས་སོ༔

༄༅། ། བཀཅིགགྲ། དྲེནཏཎསཱ༔ ༣ ། ག༔ སྶཊི ཀཱ ར གནཾ ག མ ཛ ༡༣ཝཱིཏ། ། ༈ ས༢ ཐོག་མའི་མགོན་གྱུར་ཀུན་ཏུ་བཟང་པོ་ཁྱོད་ཉིད་ནི༔ ཚངས་ཆེན་ཞིང་འདིར་འཁོར་འདས་ཚོགས་སྤྲུལ་གང་ཆེན་
མཚོ༔ ད་ལྟ་བེ་རོ་ཙ་ན་ཞེས་བྱའི་སྒྲ་སྒྱུར་མཆོག༔ བུ་ཁྱོད་ཐོག་མེད་དུས་ནས་སྤྲོས་ཀུན་ཉེར་ཞི་བའི༔ སྟོང་ཉིད་རྒྱ་མཚོའི་དབུས་སུ་བདེ་བར་གནས་བཅས་ཚེ༔ སྙིང་རྗེའི་
སྒེག་མོའི་འགྲོ་བའི་དོན་ལ་བསྐུལ་བས་ན༔ སྐྱོ་ངལ་མེད་པར་གདམས་པ་ཟབ་མོ་འདི་ལྟར་སྟོན༔ གདོད་མའི་མགོན་པོ་འགྲོ་ཀུན་གཞིར་གྱུར་རྟོགས་བྱའི་ཐབས༔ དེ་ལ་འཇོག་
སྒོམ་རྩ་བ་བཞག་ཐབས་བསྟན་དང་གཅིག༔ རིག་སྒོམ་རྩ་བ་རང་ཞལ་བལྟ་བའི་ཚུལ་དང་གཉིས༔ ཡིད་ཆེས་རྩ་བ་ངོ་སྤྲོད་བསྟན་དང་རྣམ་གསུམ་ཡིན༔ ས་མ་ཡཱ༔ རྒྱ་རྒྱ་རྒྱ༔

༄༅། །འཁོར་འདས་བདག་པོ་ཀུན་བྱེད་རྒྱལ་པོ་རྩ་བའི་སེམས༔ མ་བཅོས་རིག་པའི་ངང་དེར་གློད་ལ་ཞོག༔ ཡིད་བྱེད་བློ་ཡི་འདུན་པ་དེ་ནི་ཁྲོལ་ལ་ཞོག༔ འདུ་བྱེད་ཡིད་ཀྱི་ཚོར་འཕྲོ་
དེ་ནི་སྐུར་ལ་ཞོག༔ བསམ་གཞིག་ཡིད་ཀྱི་རི་མོ་དེ་ནི་བོར་ལ་ཞོག༔ ཞེ་འདོད་ཡིད་ཀྱི་དྲི་མ་དེ་ནི་ཕུད་ལ་ཞོག༔ སེམས་འཛིན་ཡིད་ཀྱི་རྟོད་ཕུར་དེ་ནི་ཐོན་ལ་ཞོག༔ གནས་
ཉམས་སྒོམ་གྱི་དབྱར་རྩ་དེ་ནི་ཁོག་ལ་ཞོག༔ དངོས་འཛིན་སེམས་ཀྱི་འཁྲི་བ་དེ་ནི་ཆོད་ལ་ཞོག༔ རེ་དོགས་སེམས་ཀྱི་ཞགས་པ་དེ་ནི་ཁྲོལ་ལ་ཞོག༔ རང་རིག་སེམས་ཀྱི་བག་ཆགས་
དེ་ནི་སྤུར་ལ་ཞོག༔ བདག་འཛིན་སེམས་ཀྱི་འགོང་པོ་དེ་ནི་ཕུད་ལ་ཞོག༔ དམིགས་གཏད་བྲལ་བའི་སེམས་ཉིད་དེ་ནི་དམིགས་མེད་ཞོག༔ བསམ་བརྗོད་བྲལ་བའི་སེམས་ཉིད་དེ་

ནི་བསམ་མེད་ཞོག༔ ངོས་བཟུང་མེད་པའི་སེམས་ཉིད་དེ་ནི་དངོས་མེད་ཞོག༔ བཅོས་བསླད་བྲལ་བའི་སེམས་ཉིད་དེ་ནི་རང་བབས་ཞོག༔ གཟའ་གཏད་མེད་པའི་སེམས་ཉིད་དེ་ནི་གཏད་
མེད་ཞོག༔ ཕྱོགས་ལྷུང་བྲལ་བའི་སེམས་ཉིད་དེ་ནི་རྒྱ་ཡན་ཞོག༔ བཟོ་བཅོས་བྲལ་བའི་སེམས་ཉིད་དེ་ནི་ལྷུག་པར་ཞོག༔ སྤང་བླང་བྲལ་བའི་སེམས་ཉིད་དེ་ནི་རང་ཡན་ཞོག༔ ང་
བདག་བྲལ་བའི་སེམས་ཉིད་དེ་ནི་གཉེར་མེད་ཞོག༔ བཞག་དང་མི་བཞག་མེད་པར་རང་གར་ཡན་དུ་ཆུག༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ བཏང་དང་བཟུང་བའི་སེམས་དེ་ནམ་
མཁའི་དབྱིངས་སུ་སྒྱུར༔ བསྒོམ་དང་མི་བསྒོམ་མེད་པར་དུར་ཁྲོད་རོ་བཞིན་ལྟོས༔ བྱ་དང་མི་བྱ་མེད་པར་རོ་ལངས་ཇི་བཞིན་གྱིས༔ བསམ་དང་བསམ་བྱ་མེད་པར་བུ་ཆུང་ཇི་བཞིན་
ཞོག༔ སྤང་དང་བླང་བའི་སེམས་དེ་ལྡེ་གུ་ཇི་བཞིན་ཡིན༔ དགག་དང་སྒྲུབ་པའི་ཡུལ་མེད་སྨིག་རྒྱུའི་ཆུ་ལ་ལྟོས༔ ཡུལ་དང་ཡུལ་ཅན་སྣང་ཡང་སྒྱུ་མའི་འཕྲུལ་འཁོར་ཡིན༔ ཡིད་

ས༄༅། །ལ་རེ་བ་དུར་ཁྲོད་གནས་སུ་སྐྱུར་ལ་ཞོག༔ ས་མ་ཡཱ༔ རྒྱ་རྒྱ་རྒྱ་མོ་གཤམ་བུ་ཡི་འབྲས་བུ་ཐོབ་པ་སུ་ཞིག་འདོད༔ གདོད་ནས་སངས་རྒྱས་མེད་པར་ཤེས་ན་
འདོད་བློ་བྲལ༔ རེ་དང་དྭོགས་པའི་བསམ་པ་དབྱིངས་སུ་བསྒྱུར་ན་བདེ༔ མ་བཟུང་མ་བཏང་རང་ཡན་ཉིད་དུ་ཞོག་ཅིག་དང༔ ཕྱོགས་ལྷུང་བྲལ་བའི་ལྟ་བ་དེ་ནི་ངང་གིས་འཆར༔ དམིགས་
གཏད་བྲལ་བའི་སེམས་ཉིད་དེ་ནི་སྐྱུར་ལ་ཞོག༔ དངོས་འཛིན་བྲལ་བའི་སྒོམ་པ་དེ་ནི་དེ་རང་ཡིན༔ བླང་དོར་མེད་པའི་གུ་ཡངས་དེ་ནི་ཁྱོད་ཀྱིས་སྐྱོངས༔ སྤང་བླང་བྲལ་བའི་སྤྱོད་པ་དེ་
ནི་དེ་རང་ཡིན༔ རེ་དོགས་ཡིད་ལ་སྨོན་པ་ནམ་མཁའི་དཀྱིལ་དུ་ཐིམ༔ སྤང་ཐོབ་བྲལ་བའི་འབྲས་བུ་དེ་ནི་དེ་རང་ཡིན༔ དེ་རྣམས་ཀུན་གྱི་སྐྱོང་ལུགས་ཤེས་མོད་ཀྱང༔
འགའ་ཞིག་སྒོམ་པའི་རྩོལ་སྒྲུབ་གཉེན་པོ་དགྲར་ལངས་ནས༔ སྒོམ་གྱིན་མི་བདེ་སྡུག་བསྔལ་ཟུག་རྔུ་འབྱུང་བ་ཡོད༔ མ་བསྒོམས་གྱུར་ན་གནས་ལུགས་མི་རྟོགས་སྲིད་པར་

འཁྱམས༔ འགའ་ཞིག་ལྷོད་ན་དེ་ཡིས་དམ་དུ་འཆིང༔ མི་བདེ་བ་དང་སྡུག་བསྔལ་འབྱུང་བ་དུ་མ་ཡོད༔ འགའ་ཞིག་བསྒྲིམས་ན་བསྒྲིམས་པ་དེ་ཡིས་རང་ཉིད་འཆིང༔ གང་ལྟར་།
བྱས་ཀྱང་བདེ་བའི་གོ་སྐབས་མེད་པ་ཡོད༔ འབད་པས་བལྟས་ཀྱང་སྟོང་ལ་སྡུག་ཐག་ཆོད་པ་ཡོད༔ མ་བལྟས་གྱུར་ན་རང་ངོ་མི་ཤེས་ཐ་མལ་དངོས༔ རང་གྲོལ་སེམས་ཉིད་
བསྐོར་མདུད་རང་སར་གྲོལ་བ་ན༔ ཤེས་རབ་རིག་མདངས་ཤེལ་བུག་ལམ་ནས་རང་དྲངས་ཤིང༔ འོད་ལྔ་ཐིག་ལེ་ལུག་རྒྱུད་མ་འདྲེས་སོ་སོར་གསལ༔ རང་བཞིན་ལྷུན་གྲུབ་
གཏིང་གསལ་ཕྲ་བའི་རང་འོད་དང༔ སྐུ་དང་ཞིང་ཁམས་སྲིད་དང་ཞི་བའི་ཆོས་རྣམས་ཀུན༔ ངོ་བོ་རང་བཞིན་ཐུགས་རྗེ་གསུམ་ལས་ཕྱི་རོལ་ཅུང་ཟད་མེད༔ སེམས་ཉིད་ཀག་ལངས་
སེམས་ཉིད་རོལ་པ་ཁོ་ནར་ཟད༔ མ་འགགས་སེམས་ཉིད་ཆོ་འཕྲུལ་སྣ་ཚོགས་ཤར་བ་ན༔ རང་ཤར་སེམས་ཉིད་རང་ཞལ་དེ་ནི་ཁྱོད་ཀྱིས་ལྟོས༔ བལྟས་པས་མ་མཐོང་གཞི་རྩ་བྲལ་ན་དེ་

༄༅། །རང་ཡིན༔ ལྟ་མཁན་གཉིས་མེད་འཁོར་འདས་གཉིས་ཀྱི་རྩ་བ་བྲལ༔ བྲལ་དང་མ་བྲལ་མེད་པར་རྒྱ་ཁྱོན་ཕྱོགས་རིས་འདས༔ དམིགས་གཏད་ཡིད་བྱེད་བྲལ་ན་ལྟ་བ་
དེ་རང་ཡིན༔ རང་རིག་རྩལ་ཤར་རང་གྲོལ་ཆོས་ཉིད་གདལ་བ་ཆེ༔ བྱས་ཆོས་ཕྱོགས་བྲལ་ཅོག་བཞག་དོན་ལྡན་སྙིང་པོའི་སྒོམ༔ ཆགས་གྲོལ་མིང་འདོགས་ཀུན་བྲལ་སྒོམས་
དང་སྒོམ་མཁན་ཉིད༔ ནམ་མཁའི་དཀྱིལ་ལྟར་ཆོས་ཀུན་ཐིག་ལེའི་ཀློང༔ སྒོ་གསུམ་བྱ་བ་ཐོངས་ལ་བྱར་མེད་ལྷུག་པར་ཞོག༔ འཁོར་འདས་རོ་མཉམ་ཤེས་ན་སྤང་བླང་བློ་དང་བྲལ༔ རང་
སེམས་རྫུན་ཕུག་བརྡིབས་ནས་ཐོབ་བྱའི་འབྲས་བུ་སྟོར༔ རྩ་བྲལ་སྤང་ཐོབ་བྲལ་ལ་འབྲས་བུའི་མིང་དུ་བཏགས༔ གདགས་བྱའི་ཡུལ་མེད་ཐམས་ཅད་རྫུན་པའི་ཚིག་ཏུ་ཟད༔ དུས་
གསུམ་རྒྱལ་བ་སྲས་བཅས་མ་ལུས་ཐམས་ཅད་ཀྱིས༔ ཟབ་མོའི་དོན་དེ་འདི་ཡིན་རྡུལ་ཙམ་མ་མཚོན་ཞིང༔ ཚིག་ལམ་ཆད་དེ་བདག་གིས་སྟོན་པ་ག་ལ་ནུས༔ འོན་ཀྱང་བརྗོད་མེད་ཐ་

སྙད་ཚིག་གིས་རབ་བརྗོད་ཅིང༔ མཚོན་དུ་མེད་ཀྱང་ཉམས་དང་རྟོགས་པའི་དྲོད་རྟགས་ཀྱིས༔ ཐོབ་ཏུ་མེད་པའི་འབྲས་བུ་ཆོས་སྐུར་མྱུར་དུ་ཐོབ༔ དེ་ནས་སྐལ་བཟང་ཁྱོད་ཀྱི་སྙིང་
ལ་སླར་ཡང་ནི༔ གོང་གི་ཟབ་མོའི་གནད་རྣམས་མྱུར་དུ་རྟོགས་བྱེད་ཐབས༔ བོགས་འདོན་གེགས་སེལ་མ་ནོར་རྫོགས་པའི་སྐྱོང་ཐབས་ཀུན༔ བརྩེ་བས་སླར་བསྟན་
འདི་རྣམས་སྙིང་ལ་ངེས་པར་འཁྱོངས༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ ཨ་ཧོཿ རེས་འགའ་ལྟ་སྟངས་རྒྱ་བསྐྱེད་ཤེས་པ་ཐོག་བབས་ཞོག༔ རེས་འགའ་གནས་ཆུ
མེད་རྟེན་མེད་ནམ་མཁའ་བྱ་ལྟར་ཞོག༔ རེས་འགའ་བསམ་མེད་རིས་མེད་རྒྱ་ཡན་ཉིད་དུ་ཞོག༔ རེས་འགའ་དམིགས་མེད་འཛིན་མེད་རྩ་བྲལ་ཉིད་དུ་ཞོག༔ རེས་འགའ་དྲི་མེད་
ཤེལ་ལྟར་གཏིང་གསལ་ཉིད་དུ་ཞོག༔ རེས་འགའ་པདྨའི་འདབ་ལྟར་སེང་བག་ལྡན་པར་ཞོག༔ རེས་འགའ་ཉི་ཟླའི་འོད་ལྟར་རང་གསལ་འཛིན་མེད་ཞོག༔ རེས་འགའ་བཀོད་

༄༅། །མའི་ཆུ་ལྟར་དྭངས་གསལ་སྙོགས་མེད་ཞོག༔ རེས་འགའ་རིག་པ་དྲུང་ཕྱུངས་ཤེས་པ་ངར་སྟོན་ནས༔ རང་གསལ་འཛིན་མེད་སེང་དང་ངང་བག་ལྡན་པར་
ཞོག༔ རེས་འགའ་ལུས་གནད་མཆོག་ལྡན་ཉི་ཟླ་མཁའ་ལ་སྤུར༔ རང་རིག་རྒྱལ་པོ་ཡུལ་མེད་ཕྱོགས་བྲལ་ཉིད་ལ་ཞོག༔ རེས་འགའ་ཤེས་པ་གཟེངས་བསྟོད་དབང་པོ་གྲུང་བཏོན་
ནས༔ གསལ་དྭངས་དྲི་མེད་སྤྲིན་བྲལ་ནམ་མཁའི་དཀྱིལ་ལྟར་ཞོག དེ་ལྟར་དྲི་མེད་རིག་པའི་མདངས་དང་མི་ལྡན་ན༔ མཉམ་བཞག་ཏིང་འཛིན་ཇི་ལྟར་བརྟན་ཀྱང་སངས་མི་
རྒྱ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ བཞག་པས་མི་སྡོད་རྣམ་རྟོག་སྣ་ཚོགས་ཤར་བ་ན༔ གང་ཤར་རྟོག་པའི་སྟེང་དུ་མ་བཅོས་གློད་ལ་ཞོག༔ བཅིངས་པ་ཀློད་ན་གྲོལ་བར་འགྱུར་
ལ་ཐེ་ཚོམ་མེད༔ ཡང་ན་འགྱུ་བ་མི་དགག་ཐོངས་ལ་འགྱུ་རུ་ཆུག རྗེས་སུ་མི་འབྲང་རང་ལུགས་ཉིད་དུ་མཉམ་པར་ཞོག༔ གཟེངས་ནས་འཕུར་བའི་བྱ་རོག་སླར་ཡང་ལྡོག་དང་

མཚུངས༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཡང་ན་རྣམ་པར་རྟོག་པ་མི་འཛིན་མི་འགག་ཅིང༔ བལྟ་ཉུལ་བརྟག་དཔྱད་བསམ་གཞིག་སྤང་བླང་ཀུན་དོར་ནས༔ གཉེར་ཁ་ཁ་ལོ་ཆེད་འཛིན་
གང་ཡང་མི་བྱེད་པར༔ རང་ཡན་གུ་ཡངས་རང་གྲོལ་ཉིད་དུ་ཀློད་ལ་ཞོག༔ རང་ཤར་རང་གྲོལ་ཆུ་ཡི་རི་མོ་ཉིད་དང་མཚུངས༔ རྟ་རྔ་སྦྲུལ་གྱི་མདུད་པ་གློད་ན་རང་གྲོལ་
ཡིན༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ ཡང་ན་འགྱུ་བྱེད་མཁན་པོ་རང་ཐོག་ཉིད་དུ་གློད༔ མཁན་པོའི་རང་གཟུགས་ཞིག་ན་རྣམ་རྟོག་རང་གྲོལ་ཡིན༔ མགོ་ལྤགས་
བཤུས་ན་ཨག་ཚོམ་ཞར་ལ་གོག་དང་མཚུངས༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ ཡང་ན་རྣམ་རྟོག་ངོས་བཟུང་དེ་ཡི་རང་ཞལ་ལྟོས༔ བལྟས་ན་ངོས་བཟུང་མེད་ཀྱི་འགྱུ་
བ་སྟོང་འགྱུ་ཡིན༔ བལྟས་པས་མཐའ་དང་དབུས་མེད་སྤྲོས་པའི་ཡུལ་ལས་འདས༔ གང་ཞིག་སེམས་དང་སེམས་བྱུང་འཁྲུལ་རྟོག་གོས་བྲལ་བའི༔ སེམས་མེད་རིག་པ་གཅེར་བུ་དེ་

༄༅། །ནི་ཁྱོད་ཀྱིས་ལྟོས༔ ཡེ་ནས་བདག་མེད་བསམ་འདས་བརྗོད་པའི་ཡུལ་ལས་འདས༔ མ་རིག་འཁྲུལ་སྣང་བློ་ཡི་ཆོས་ལས་རབ་འདས་པའི༔ བློ་བྲལ་རིག་པ་དྲི་
མེད་དེ་ནི་ཁྱོད་ཀྱིས་ལྟོས༔ ཞི་བའི་ཡུལ་འདས་ཟབ་ཅིང་གཏིང་དཔག་དཀའ་བ་ཡིས༔ སྲིད་པའི་རྩ་བ་གཟུང་འཛིན་དྲི་མ་དང་བྲལ་བའི༔ དྲི་མེད་རིག་པའི་རང་ཞལ་དེ་ནི་ཁྱོད་ཀྱིས་
ལྟོས༔ བལྟས་པས་མ་མཐོང་བསམ་དང་བརྗོད་པའི་ངེས་ཚིག་བྲལ༔ སྲིད་དང་ཞི་བའི་ཆོས་རྣམས་མ་འདྲེས་སོ་སོར་ཡིད༔ མཚན་ཉིད་དབྱེ་བ་མ་ལུས་ཇི་བཞིན་རིག་ཅིང་མཁྱེན༔ མཁྱེན་
པའི་ཡེ་ཤེས་རང་རིག་དེ་ནི་ཁྱོད་ཀྱིས་ལྟོས༔ གདོད་ནས་དག་པ་ཡེ་གྲོལ་རོལ་པ་ཁོ་ནར་ཟད༔ ཆོས་ཀུན་མཐོང་རྟོགས་ཤེས་དང་རིག་པའི་རང་ཞལ་ལྟོས༔ བལྟ་བྱ་ལྟ་བྱེད་
གཉིས་མེད་ཕྱོགས་ལྷུང་མཐའ་དང་བྲལ༔ བྲལ་དང་མ་བྲལ་མེད་པར་ཞེ་འདོད་སྤུ་རིས་ཟད༔ ཟད་པའི་གནས་ལུགས་མ་འགགས་རིག་པ་དྲི་མེད་དེ༔ རང་རིག་ཆོས་སྐུ་ཡིན་ནོ་མ་

ཡེངས་ཁྱོད་ཀྱིས་སྐྱོངས༔ བརྟེན་པ་ཐོབ་ན་བསྐྱང་བྱ་སྐྱོང་བྱེད་གཉིས་དང་བྲལ༔ རང་ངོ་ཤེས་ན་བལྟ་བྱ་ལྟ་བྱེད་ག་ལ་ཡོད༔ མཉམ་བཞག་སྒོམ་དེ་བཀུག་པས་མི་ཁུག་བུད་ནས་
གདའ གཉེན་པོ་མེད་ན་སྤང་བྱ་རང་སར་གྲོལ་ནས་གདའ༔ སྣང་རིག་གཉིས་པོ་བཀག་པས་མི་ཁོག་འཆར་བཞིན་སྣང༔ འཁོར་འདས་གཉིས་ཀྱི་འདམ་ཀ་མ་ལུས་ཟད་ནས་སྣང༔ མཉམ་
རྗེས་གཉིས་ཀྱི་ལྷག་མ་མ་ལུས་འགྱེལ་ནས་གདའ༔ རྗེས་འཁྲུལ་རྟོག་པ་བཙལ་ནས་མི་རྙེད་དག་ནས་གདའ༔ སྤང་པ་མེད་པ་སྒྲིབ་གཉིས་མཁའ་ལྟར་དག་ནས་སྣང༔ བཀུག་
པ་མེད་པར་ཆོས་སྐུ་སྒོ་ཉལ་སླེབས་ནས་གདའ༔ ཕྱིན་པ་མེད་པར་གདོད་མའི་ཞིང་དུ་སླེབས་ནས་གདའ༔ བཏབ་པ་མེད་པར་སྐུ་བཞིའི་ལོ་ཏོག་སྨིན་ནས་གདའ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔
ཨ་ཧོ༔ ཡོད་པ་མ་ཡིན་ཅིར་ཡང་མ་གྲུབ་ངོས་གཟུང་བྲལ༔ མེད་པ་མ་ཡིན་མ་འགགས་རོལ་པ་ཅིར་ཡང་འཆར༔ གཉིས་དང་གཉིས་མེད་བསམ་བརྗོད་སྤྲོས་པའི་ཡུལ་ལས་འདས༔

༄༅། །གང་ཁྱོད་འཁོར་འདས་ཆོས་ཀུན་མ་ལུས་ཇི་སྙེད་ཀྱི༔ ཤེས་བྱ་ཤེས་བྱེད་ཤེས་པའི་ཡུལ་ལས་འདས་ནས་སྣང༔ རང་ཤར་དུས་ནས་གནས་ལུགས་རང་བཅས་ཁོ་
ནར་སྣང༔ སྐྱེ་མེད་རང་བཅས་མཐའ་བརྒྱད་རང་གྲོལ་ཁོ་ནར་སྣང༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཐབས་ཤེས་དབྱེར་མེད་རོ་མཉམ་ཟུང་འཇུག་འདི་ལྟ་སྟེ༔ ཤར་དང་མ་
ཤར་དབྱེར་མེད་སྒྲོན་མའི་འོད་དང་མཚུངས༔ སྣང་སྟོང་དབྱེར་མེད་རོ་མཉམ་དབང་པོའི་གཞུ་དང་མཚུངས༔ གསལ་སྟོང་དབྱེར་མེད་རོ་མཉམ་ཆུ་ཟླ་ཉིད་དང་མཚུངས༔ རིག་སྟོང་
དབྱེར་མེད་རོ་མཉམ་བར་སྣང་བསེར་བུ་ཉིད་དང་མཚུངས༔ བདེ་སྟོང་དབྱེར་མེད་རོ་མཉམ་ལྕགས་བསྲེགས་གོང་བུར་མཚུངས༔ ཐབས་ཤེས་རོ་མཉམ་དབྱེར་མེད་མེ་ཏོག་དྲི་དང་མཚུངས༔
གྲག་སྟོང་དབྱེར་མེད་རོ་མཉམ་བྲག་ཆ་ཉིད་དང་མཚུངས༔ བདེན་གཉིས་དབྱེར་མེད་རོ་མཉམ་སྨིག་རྒྱུའི་ཆུ་དང་མཚུངས༔ འཁོར་འདས་དབྱེར་མེད་རོ་མཉམ་ཆུ་དང་རླབས་ཉིད་

མཚུངས༔ ཡིན་ལུགས་བརྗོད་ཚིག་དཔེ་ཡི་ཡུལ་ལས་རབ་འདས་ཀྱང༔ རྗོད་བྱེད་ཚིག་དང་དཔེ་ཡིས་མ་བསྟན་རྟོགས་མི་འགྱུར༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ །
གང་ཞིག་ཁམས་གསུམ་འཁོར་བའི་འཁྲུལ་སྣང་ཇི་སྙེད་དང༔ སྐུ་གསུམ་དག་པ་ཞིང་ལ་ཁྱད་པར་ངས་མ་མཐོང༔ གྲངས་མེད་བསྐལ་པར་མཚམས་མེད་སྡིག་པ་སྤྱད་པ་དང༔ ཚོགས་
གཉིས་དགེ་ལ་འབད་པར་ཁྱད་པར་ངས་མ་མཐོང༔ འགྲོ་ཀུན་མ་ལུས་ངན་སོང་དོང་དུ་བསྐུར་བ་དང༔ སངས་རྒྱས་བདེ་ལ་བཀོད་པའི་ཁྱད་པར་ངས་མ་མཐོང༔ འགྲོ་དྲུག་ཀུན་གྱི་
སྲོག་དབུགས་དུ་མ་འཕྲོག་པ་དང༔ དེ་དག་སྲོག་སྦྱིན་གཉིས་ལ་ཁྱད་པར་ངས་མ་མཐོང༔ སྲིད་ཞིའི་སྤང་རྟོགས་ཡོན་ཏན་དུ་མ་ལྡན་པ་དང༔ མི་ལྡན་ཕལ་པ་གཉིས་ལ་ཁྱད་པར་
ངས་མ་མཐོང༔ གྲངས་མེད་ཚ་གྲང་དམྱལ་བའི་སྡུག་བསྔལ་མྱོང་བ་དང༔ སངས་རྒྱས་བདེ་བ་མཆོག་ལ་ཁྱད་པར་ངས་མ་མཐོང༔ སྔོ་སེར་དམར་ལྗང་དཀར་བའི་མེ་ནི་གང་འབར་ཡང༔

༄༅། །ཀུན་ཀྱང་ཚ་བའི་རང་བཞིན་ཉིད་ལས་ཡང་མ་འདས༔ ཆུ་ཀླུང་མི་འདྲ་དུ་མའི་དབྱེ་བ་ཐ་དད་ཀྱང༔ གང་གི་རང་བཞིན་བརླན་ཞིང་གཤེར་བ་ཁོ་ནར་ཟད༔ དབའ་
རླབས་རི་བོ་འདྲ་ཡང་ཆུ་ལས་ཡོངས་མ་འདས༔ གསེར་གྱི་རྒྱན་ལ་མི་འདྲ་དབྱེ་བ་མང་ན་ཡང༔ མ་ལུས་གསེར་ཡིན་ཐ་དད་དབྱེ་བའི་གོ་སྐབས་མེད༔ བུར་གཟུགས་དུ་
མར་སྣང་ཡང་བུར་རོ་གཅིག་ཏུ་ཟད༔ གཉིས་ཆོས་རྣམ་གྲངས་གདོད་ནས་མ་བཅོས་གདལ་པ་ཆེན་པོར་ཟད༔ ཡེ་ནས་སེམས་ཉིད་རང་བཞིན་མེད་པའི་འཁོར་ཡུག་ལ༔ མེད་པ་
བློ་ཡིན་དོན་ལ་བརྗོད་པར་ག་ལ་ནུས༔ ལེགས་པར་གཞིག་ན་ཡོད་མེད་སྤྲོས་པའི་ཡུལ་ལས་འདས༔ སེམས་ཉིད་རང་བཞིན་སྟོང་ཞིང་བདག་མེད་མཐའ་དབུས་བྲལ༔ ཡོད་མེད་
ཅིར་ཡང་མ་གྲུབ་མཚོན་པའི་ཡུལ་ལས་འདས༔ ནམ་མཁའ་ཞེས་ནི་ཚིག་ཏུ་རབ་བརྗོད་ཀྱང༔ ནམ་མཁའི་རང་བཞིན་ཅིར་ཡང་མ་གྲུབ་མིང་འདོགས་བྲལ༔ རང་ངོ་ཤེས་ན་རིག་པའི་

རང་བཞིན་དེ་དང་མཚུངས༔ སེམས་ཉིད་སེམས་ཉིད་ཞེས་བྱ་ཚིག་ཏུ་རབ་བརྗོད་ཀྱང༔ རིག་དོན་ངོ་བོ་ཅིར་ཡང་མ་གྲུབ་སྒྲོ་འདོགས་བྲལ༔ རིག་པའི་རང་བཞིན་ཁ་དོག་
དབྱིབས་བྲལ་ནམ་མཁའི་དངོས༔ རིག་པ་ནམ་མཁའ་ལྟ་བུའི་དོན་ཡང་དེ་ཉིད་ཡིད༔ དེ་དོན་རིག་ན་ཀ་དག་ཡིན་ལུགས་རྟོགས་པ་ཡིན༔ དེ་ལྟར་སེམས་ཉིད་འབད་རྩོལ་དང་
བྲལ་གཞིར་བཞག་ནས༔ གང་ཟག་རབ་འབྲིང་ཐ་མའི་བྱེ་བྲག་གང་ཡིན་ཀྱང༔ མདོར་བསྡུས་འདི་ལ་མ་འདུས་ཅི་ཞིག་ཡོད་དམ་སེམས༔ མིག་ལྡན་བླ་མ་བཙལ་ཅིང་དེ་ཉིད་གཙུག་
གིས་བསྟེན༔ དགའ་སྤྲོའི་ཡིད་ཀྱིས་རྩེ་གཅིག་མ་ཡེངས་རྒྱུན་དུ་སྐྱོངས༔ ཡུན་རིང་མི་ཐོགས་གདོད་མའི་ཞིང་དུ་སོན་པར་འགྱུར༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ འགའ་ཞིག་སེམས་
དང་རྟོག་པའི་རང་བཞིན་བལྟས་པ་ན༔ མཉམ་བཞག་བདེ་གསལ་མི་རྟོག་ཉམས་མྱོང་འཆར་བ་དང༔ རྗེས་ཤེས་འགྱུ་བ་སྟོང་པ་གྲོལ་བ་ལ་སོགས་དང༔ འགའ་ཞིག་རང་ངོ་བལྟས་

༄༅། །པས་འདུས་ལོག་སྐྱོན་རྣམས་ཀྱིས༔ དེ་ཡིས་རྐྱེན་བྱས་བསྒོམས་བྱས་སྒོམ་དང་འཁོན་པ་མང༔ འགའ་ཞིག་རྟོག་པའི་སྤྲོ་བསྡུ་བྱ་བྱེད་ཀུན་བལྟས་ཀྱང༔ དེ་ཀུན་སོ་སྐྱེའི་
ཉམས་ཀྱི་བྱེ་བྲག་ཉིད་ཡིན་པས༔ མ་ཡེངས་ཞེན་མེད་སེམས་ཀྱིས་རྒྱུན་དུ་བསྐྱངས་པས་ན༔ གནས་ཉམས་ཡུལ་ཕུད་རང་ཞལ་མཐོང་བར་འགྱུར༔ བཙལ་ཡང་མི་ཟིན་བར་སྣང་བསེར་
བུ་འཛིན་དང་འདྲ༔ རང་བཞིན་མེད་དེ་གཉིད་སད་རྨི་ལམ་ཉིད་དང་མཚུངས༔ བདེ་གཤེགས་ཀུན་འདུས་པདྨ་འབྱུང་གནས་ང་ཉིད་ནི༔ དྲི་མེད་གདལ་ཆེན་ཡེ་ཤེས་འཁོར་ཡུལ་
མངོན་དུ་གྱུར༔ ཡུན་རིང་ཡིད་ལ་སྨོན་པས་ཆོས་སྐུའི་རྒྱལ་སྲིད་ཐོབ༔ མེད་ལ་ཡོད་པར་བཟུང་བའི་འཁྲུལ་སྣང་དབྱིངས་སུ་དག༔ མ་རིག་གཟུང་འཛིན་དགྲ་བོ་ཀུན་གྱི་སྲོག་རྩ་
བཅད༔ བདག་འཛིན་ཉོན་མོངས་ཉེས་པའི་ལྟོས་སོ་ཡུལ་ནས་ཕུད༔ ནང་ཟིང་མ་བདེའི་བྱེད་པོ་འཁྲུལ་རྟོག་ཆུ་ལ་བསྐུར༔ འཁྲུལ་སྣང་སྒྱུ་མའི་གྲོང་སྟོང་འཁོར་བའི་གཡུལ་ལས་རྒྱལ༔

འཁོར་བའི་འཇིག་བྲལ་གདལ་བའི་རྫོང་ལ་དར་ཆེན་བཙུགས༔ སྐྱེ་མེད་ཆོས་དབྱིངས་དག་པའི་ཞིང་ལ་དབང་བསྒྱུར་རོ༔ དེ་ལྟར་བདག་གིས་རྗེས་བཟུང་སྐལ་ལྡན་བུ་ཡིས་ནི༔ རྩ་
གསུམ་ཞལ་གྱི་གདམས་པ་འདི་ཉིད་གཅེས་པར་ཟུངས༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ ཨ་ཧོ༔ གང་ཞིག་སྣང་སྲིད་ཆོས་ཀུན་གང་ཤར་སོ་མ་ལ༔ བཟོ་དང་བཅོས་བསླད་མ་
དགོས་རང་སར་ངོ་ཤེས་ཤིང༔ རང་བྱུང་གདམས་པ་བྲི་གང་མེད་པའི་གནས་ལུགས་རྟོགས༔ མཁའ་ལྟར་འདུག་པ་ལྟ་བའི་རྒྱལ་པོ་དེ་རང་ཡིན༔ ཕྱི་ཡི་དངོས་འཛིན་འཁྲུལ་རྟོག་མ་
ལུས་ཡུལ་ནས་བུད༔ ནང་གི་ཉམས་མྱོང་ཡིད་ཆེས་དྲི་མ་མཁའ་ལྟར་དག༔ བར་གྱི་མཉམ་བཞག་ཡེ་ཤེས་འཁོར་ཡུག་ཉིད་དུ་གྱུར༔ རང་བབ་སྐྱོང་བ་སྒོམ་པའི་རྒྱལ་པོ་དེ་རང་
ཡིན༔ བྱ་རྩོལ་སྤང་བླང་བློ་ཡི་མདུད་པ་ནང་ནས་ཞིག༔ རང་མེད་རང་བྱུང་ལྷན་སྐྱེས་ཇི་བཞིན་མངོན་དུ་གྱུར༔ སྤང་བླང་གཉིས་ཟད་སྒོ་གསུམ་མ་བཅོས་ལྷུག་པ་རུ༔ ཤུགས་

༄༅། །འབྱུང་སྐྱོང་བ་སྤྱོད་པའི་རྒྱལ་པོ་དེ་རང་ཡིན༔ དྲན་འདུན་གཉེན་པོའི་རྩོལ་བ་མ་ལུས་དབྱིངས་སུ་དག༔ ཉིན་མཚན་གཉིས་མེད་འོད་གསལ་ཁོར་ཡུག་གཅིག་
ཏུ་གྱུར༔ ཕྱིར་མི་ལྡོག་པ་ཆོས་སྐུའི་རྒྱལ་སྲིད་ཟིན་པ་ནི༔ ཀུན་གྱི་མཐར་ཐུག་འབྲས་བུའི་རྒྱལ་བོ་དེ་རང་ཡིན༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ ཁ་ཐཾ༔
ཨ་ཧོ༔ ལྟ་བ་བླ་དྭགས་རི་བོང་རྭ་དང་འདྲ་བ་ཡིན༔ སྒོམ་པ་བླ་དྭགས་དྲི་ཟའི་གྲོང་ཁྱེར་འདྲ་བ་ཡིན༔ སྤྱོད་པ་བླ་དྭགས་མོ་གཤམ་བུ་དང་འདྲ་བ་ཡིན༔ འབྲས་བུ་བླ་དྭགས་
ནམ་མཁའི་པད་མོ་འདྲ་བ་ཡིན༔ ལྟ་བ་བལྟས་པས་མི་མཐོང་ལོང་བ་ཉིད་དང་འདྲ༔ སྒོམ་པ་སྨྲ་བརྗོད་མེད་པ་ལྐུགས་པ་ཉིད་དང་འདྲ༔ སྤྱོད་པ་གཟའ་གཏད་མེད་པ་སྨྱོན་པ་
ཉིད་དང་འདྲ༔ འབྲས་བུ་རེ་དོགས་མེད་པ་ལྟར་སོ་ཉིད་དང་འདྲ༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ གང་གི་རང་བཞིན་གདོད་ནས་མ་གྲུབ་འདུས་མ་བྱས༔ རང་བཞིན་འོད་གསལ་

དྲི་མེད་རྣམ་དག་ཆོས་ཀྱི་དབྱིངས༔ རིག་སྟོང་དབྱེར་མེད་མཁའ་ལྟར་ཀུན་ཏུ་ཁྱབ་པ་ཡིན༔ ཀུན་གྱི་རྩ་བ་གཞི་ཡི་འདོད་ལུགས་དེ་ཉིད་ཡིན༔ བླ་མའི་དྲིན་གྱིས་དེ་ཉིད་མ་ནོར་ངོ་
འཕྲོད་ཅིང༔ བསམ་གཞིག་ཡིད་བྱེད་བློ་ཡིས་དྲི་མས་མ་བསླད་པར༔ རང་ཤར་མ་བཅོས་རང་བབས་ལྷུག་པར་སྐྱོང་བ་ཡིན༔ མ་ནོར་ཐར་པའི་ལམ་མཆོག་ཟབ་མོ་དེ་ཉིད་ཡིན
གང་དེ་བརྩོན་པས་མ་ཡེངས་རྒྱུན་དུ་བསྐྱངས་པ་ན༔ གཟུང་འཛིན་ཤེས་བྱའི་སྒྲིབ་པ་བག་ཆགས་མ་ལུས་བྱང༔ རང་བྱུང་ཡེ་ཤེས་མངོན་གྱུར་བརྟན་པ་ཐོབ་པ་ན༔ འབད་
པ་སྙིང་པོ་འབྲས་བུ་ཞེས་བྱ་དེ་ཉིད་ཡིན༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཨ་ཧོ༔ མ་ལུས་སྲིད་ཞིའི་བྱེད་པོ་སེམས་ཉིད་རོལ་པ་ནི༔ གང་གི་རང་བཞིན་གང་དུ་མ་
གྲུབ་ངོ་བོས་སྟོང༔ སྟོང་ཉིད་འཁོར་ཡུག་སྟོང་ཉིད་རང་བཞིན་ཁོ་ན་ལ༔ སྣང་སྲིད་འཁོར་འདས་བདེ་སྡུག་རོལ་པ་ཇི་སྙེད་ཀུན༔ མ་འགགས་སྣ་ཚོགས་ཅི་ཡང་འཆར་བ་གང་

༄༅། །ཁྱོད་མཚར༔ མ་འགགས་སྣ་ཚོགས་འཆར་ཡང་ངོ་བོ་ངོས་བཟུང་བྲལ༔ བྲལ་དང་མ་བྲལ་ཡོད་མེད་རྟག་ཆད་ལ་སོགས་པ༔ གཉིས་དང་གཉིས་མིན་རྩིས་
འདས་ཟབ་ཅིང་གཏིང་དཔག་དཀའ༔ དཔག་དཀའ་ཁྱོད་ཀྱིས་འཁོར་འདས་ཆོས་ཀུན་མ་ལུས་བཟོས༔ ཐམས་ཅད་མིང་མེད་དོན་སྟོང་ཡུལ་མེད་རྩ་བྲལ་ཉིད་དུ་གྱུར༔ གཉིས་།
ཆོས་གྲོང་སྟོང་གཉིས་མེད་ཡུལ་ལས་རབ་ཏུ་འདས༔ གཉིས་མེད་རོ་མཉམ་བདེ་བ་ཆེན་པོའི་རོ་ཉིད་མྱོང༔ མྱང་ཚུལ་འདི་ཡིན་འདི་མིན་མེད་པར་གང་གིས་མཚོན་པར་ནུས༔ སུས་
ཀྱང་གསན་པར་མ་ནུས་ཐ་སྙད་ཚིག་ལམ་ཆད༔ དེ་ཕྱིར་ཡེ་དག་བརྗོད་བྲལ་མཐའ་བྲལ་བློ་འདས་ངང༔ སྟོང་ཉིད་ཆོས་ཉིད་ལ་སོགས་གནས་ལུགས་རྟོགས་པའི་མིང༔ ཡིན་ལུགས་
རྒྱལ་བས་རྡུལ་ཙམ་མ་མཚོན་ཐ་སྙད་བྲལ༔ དེ་ལྟར་རིག་ནས་ཀུན་ཏུ་བཟང་པོ་མི་གསུང་བཞུགས༔ ངོ་བོ་ངེས་ཚིག་རྣམ་གྲངས་ཐ་སྙད་བརྗོད་པ་ཀུན༔ ཁམས་གསུམ་འཁྲུལ་

སྣང་དབང་པོའི་གཞུ་ལ་སེམས་ལུས་པས༔ སྲིད་དང་ཞི་བའི་ཆོས་རྣམས་མ་ལུས་ཇི་སྙེད་ཀྱང༔ མ་རིག་བྱིས་པའི་ཚོགས་ཀྱི་བློ་བཏགས་ཉིད་དུ་ཟདཿ ཿས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ངོ་བོ་
ངོས་བཟུང་མེད་པ་སྟོང་པའི་རང་བཞིན་ལ༔ རང་བཞིན་མ་འགགས་སལ་ལེ་སེང་ངེ་རྗེན་ནེ་བ༔ འཇིག་རྟེན་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ གང་དེ་མ་ཡེངས་
བསྐྱངས་པས་བརྟན་པ་ཆེར་ཐོབ་ཅིང༔ བསྒོམས་ཀྱང་ཡོངས་ལ་མ་བསྒོམས་ཆ་ཤས་ཡོང་བ་ནི༔ འཇིག་རྟེན་འབྲིང་བོའི་རྣལ་འབྱོར་ཞེས་བྱ་དེ་ཉིད་ཡིན༔ ཏིང་འཛིན་དེ་ཉིད་སྔར་
བས་གསལ་མདངས་ཆེར་སོང་ཞིང༔ རྩོལ་མེད་ཉིན་མཚན་ཁོར་ཡུག་ཉིད་དུ་བྱུང་བ་ནི༔ འཇིག་རྟེན་ཆེན་པོའི་རྣལ་འབྱོར་ཞེས་བྱ་དེ་ཉིད་ཡིན༔ མཁན་པོ་ཉིད་དང་གནས་ཉམས་
དེ་དག་ཡུལ་བུད་ནས༔ སེམས་མེད་སྟོང་པ་དྲི་མེད་མཁའ་ལྟར་རྟོགས་པ་ནི༔ མཐོང་ལམ་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ སྟོང་འཛིན་ཡིད་ཆེས་ཉམས་ཀྱི་དྲི་མ་དེ་བུད་

༄༅། །ཅིང༔ གང་ཤར་དྲན་རྟོག་ཡུལ་མེད་རྩ་བྲལ་རྟོགས་པ་ནི༔ མཐོང་ལམ་འབྲིང་པོ་རྣལ་འབྱོར་ཞེས་བྱ་དེ་ཉིད་ཡིན༔ སྣང་བ་སེམས་སུ་ཤེས་ཤིང་སེམས་ཉིད་རྩ་
བྲལ་ཡང༔ སྟོང་འཛིན་སེམས་ཀྱི་དྲི་མ་ཕྲ་མོ་ཡོད་པ་ནི༔ མཐོང་ལམ་ཆེན་པོའི་རྣལ་འབྱོར་ཞེས་བྱ་དེ་ཉིད་ཡིན༔ སྟོང་འཛིན་ཡུལ་བུད་སྟོང་དང་མི་སྟོང་རྩིས་ལས་འདས༔ མཉམ་
ཆོས་གཉིས་མེད་རོ་མཉམ་རོ་གཅིག་རྟོགས་པ་ནི༔ སྒོམ་ལམ་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ ཡིད་ཆེས་ཉམས་ཟད་གང་ཤར་ཡུལ་ལ་འཛིན་པ་བྲལ༔ སྣང་སེམས་
འདྲེས་ཤིང་མཉམ་རྗེས་ཕལ་ཆེར་འདྲེས་པ་ནི༔ སྒོམ་ལམ་འབྲིང་པོའི་རྣལ་འབྱོར་ཞེས་བྱ་དེ་ཉིད་ཡིན༔ ཡུལ་སྣང་སོ་མ་བཅོས་བསླད་མ་དགོས་སྒོམ་དུ་ཤར༔ མཉམ་རྗེས་འཁོར་
ཡུག་འདྲེས་ཀྱང་མཚན་འཁྲུལ་ཡོད་པ་ནི༔ སྒོམ་ལམ་ཆེན་པོའི་རྣལ་འབྱོར་ཞེས་བྱ་དེ་ཉིད་ཡིན༔ དྲན་འདུན་རྩོལ་བའི་བློ་ཟད་མཉམ་རྗེས་འཁོར་ཡུག་འདྲེས༔ གཉིད་དུས་

འཁྲུལ་བའི་དྲི་མ་ཕྲ་མོ་ཡོད་པ་ནི༔ མི་སློབ་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ ཉིན་མཚན་ཀུན་ཏུ་འོད་གསལ་འཁོར་ཡུག་གཅིག་ཏུ་གྱུར༔ གཉིད་ཀྱི་འོད་གསལ་ཕྲ་མོ་
ཉམས་སུ་འཆར་བ་ནི༔ མི་སློབ་འབྲིང་པོའི་རྣལ་འབྱོར་ཞེས་བྱ་དེ་ཉིད་ཡིན༔ གཉིས་སྣང་ཤེས་བྱའི་དྲི་མ་ཕྲ་མོ་དེ་ཟད་ཅིང༔ གཞི་དང་ལམ་གྱི་འོད་གསལ་གཅིག་ཏུ་འདྲེས་པ་ནི༔ མི་
སློབ་ཆེན་པོའི་རྣལ་འབྱོར་ཞེས་བྱ་དེ་ཉིད་ཡིན༔ ངོ་སྤྲོད་བསྡུས་པ་དེ་ལྟར་ཡིན་ནོ་སྙིང་ལ་ཆོངས༔ དེ་ཕྱིར་གང་དུ་ཐ་སྙད་བརྗོད་པ་དེ་དག་ཀུན༔ ཕལ་ཆེར་དང་པོའི་ལས་
ཅན་ཉིད་ཀྱི་དོན་དུ་ཡིན༔ རྣལ་འབྱོར་མཆོག་ལ་རྣམ་གྲངས་ཐ་སྙད་དེ་དག་ཀུན༔ མི་བདེན་རྫུན་ཞིང་དེ་ལ་ལྟོས་པ་ཡོད་མ་ཡིན༔ འོན་ཀྱང་གང་ཤར་ཡེ་གྲོལ་ཡིན་པའི་འགལ་
བ་མེད༔ ཟབ་མོའི་གནད་རྣམས་ཕལ་ཆེར་མགྲིན་པའི་ནང་དུ་སྦོས༔ སྐལ་ལྡན་བུ་ལ་བྱིན་ན་དེ་ཡིས་རང་བཞིན་ཤེས༔ ཟབ་མོའི་རྩ་གསུམ་འདི་དང་འགྲོ་ཕན་གཏེར་ཁ་ཀུན༔

༄༅། །ས་ཕོ་སྤྲེའུ་ནས་བཟུང་བདུན་ཅུ་དོན་གསུམ་ལ༔ དབུས་གཙང་ཁམས་གསུམ་ཀུན་ལ་དར་ཞིང་འགྲོ་ཕན་ཁྱབ༔ དེ་དུས་དད་ལྡན་བུ་ལའང་ཀུན་གྱི་གསོལ་
འདེབས་འབྱུང༔ ཕོ་མོ་གང་རུང་འདི་དང་ཅུང་ཟད་འབྲེལ་བས་ཀྱང༔ ལྷ་མི་ཐོབ་ཅིང་མཐར་ཡང་དག་པའི་གནས་སུ་སྐྱེ༔ ང་དང་སྨོན་ལམ་ལྷན་ཅིག་རྣམ་སྣང་མཛད་དུ་གྲགས༔ ས་མ་ཡ༔ རྒྱ་
རྒྱ་རྒྱ༔ ཁ་ཐཾ༔ ཨ་ཧོཿ རིག་སྟོང་དབྱེར་མེད་གང་དེ་ཆོས་སྐུ་ཉག་ཅིག་ཡིན༔ རིག་པའི་ངོ་བོ་ཅིར་ཡང་མ་གྲུབ་སྟོང་པ་ཉིད༔ ངོ་བོ་སྟོང་པ་ཆོས་ཀྱི་སྐུ་ཞེས་དེ་ལ་བརྗོད༔ རང་
བཞིན་མ་འགགས་འཁོར་འདས་ཀུན་ཏུ་རང་གསལ་བ༔ རང་བཞིན་གསལ་བ་ལོངས་སྤྱོད་རྫོགས་སྐུ་དེ་ཉིད་ཡིན༔ རིག་པའི་ཆོ་འཕྲུལ་མའགགས་ཅིར་ཡང་འཆར་བ་ནི༔ ཐུགས་
རྗེ་མ་འགགས་སྤྲུལ་པའི་སྐུ་ཞེས་དེ་ལ་བརྗོད༔ དེ་གསུམ་དབྱེར་མེད་རོ་མཉམ་བསམ་བརྗོད་བྲལ་བ་ནི༔ ངོ་བོ་ཉིད་སྐུ་ཞེས་བྱ་དེ་ལ་བརྗོད་པ་ཡིན༔ རང་རིག་ངོ་བོར་

ཅིར་ཡང་མ་གྲུབ་མཁའ་ལྟར་དག༔ རང་བཞིན་མ་འགགས་ཇི་སྙེད་ཆོས་ཀུན་རིག་ཅིང་མཁྱེན༔ རིག་སྟོང་དབྱེར་མེད་མ་འགགས་ཟང་ཐལ་སྣང་བ་ཡིན༔ དང་པོའི་སངས་
རྒྱས་ཆོས་སྐུ་ཐིག་ལེ་ཉག་ཅིག་ཡིན༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཡང་ན་རང་རིག་ངོ་བོར་ཅི་ཡང་མ་གྲུབ་སྟོང༔ སྟོང་པའི་རང་བཞིན་བསམ་བརྗོད་སྤྲོས་ཀུན་ཡུལ་ལས་འདས༔ བློ་
བྲལ་བསམ་འདས་རང་བྱུང་གདལ་བ་ཆོས་ཀྱི་དབྱིངས༔ ངོ་བོ་རིག་སྟོང་ཆོས་སྐུ་ཞེས་པ་དེ་ཉིད་ཡིན༔ རང་བཞིན་མ་འགགས་འཁོར་འདས་ཀུན་ཏུ་རང་ཤར་ཞིང༔ སྒྱུ་མའི་གྲོང་༔
ཁྱེར་ཇི་བཞིན་སྣང་ཡང་བདེན་པས་སྟོང༔ ཉི་མ་འོད་ལྟར་རང་གསལ་རྟོག་མེད་སྣང་བ་ནི༔ རང་བཞིན་གསལ་བ་ལོངས་སྤྱོད་རྫོགས་སྐུ་དེ་ཉིད་ཡིན༔ རིག་མདངས་ཆོ་འཕྲུལ་
མ་འགགས་ཅིར་ཡང་འཆར་བ་ལ༔ དྲི་མེད་རིག་མདངས་ཐོག་མེད་ཀུན་ཏུ་འཆར་བ་ནི༔ ཐུགས་རྗེ་མ་འགགས་སྤྲུལ་པའི་སྐུ་སྟེ་དེ་ཉིད་ཡིན༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔

༄༅། །དེ་གསུམ་མིང་གི་དབྱེ་བ་སོ་སོར་སྒྲོ་བཏགས་ཀྱང༔ ངོ་བོ་དབྱེར་མེད་རོ་མཉམ་བསམ་འདས་ངེས་ཚིག་བྲལ༔ རང་བཞིན་རྣམ་དག་གདོད་ནས་དྲི་མེད་ཆོས་ཀྱི་
དབྱིངས༔ ངོ་བོ་ཉིད་སྐུ་ཞེས་བྱ་དེ་ལ་བརྗོད་པ་ཡིན༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ རིག་པའི་ངོ་བོ་ཅིར་ཡང་མ་གྲུབ་གཟའ་གཏད་བྲལ༔ རྒྱ་ཆད་ཕྱོགས་ལྷུང་མེད་པས་མུ་མཐའ་
ཀུན་ལས་གྲོལ༔ ཟབ་ཅིང་གཏིང་དཔག་དཀའ་བས་མཚོན་པའི་ཡུལ་ལས་འདས༔ ཆོས་དབྱིངས་ཡེ་ཤེས་ཞེས་བྱ་དེ་ལ་ཟེར་བ་ཡིན༔ ང་པའི་རང་བཞིན་མ་འགགས་སྣང་སྲིད་
ཀུན་ཏུ་གསལ༔ གསལ་ལ་འཛིན་མེད་ཆུ་སྣང་ཟླ་བ་ཉིད་དང་མཚུངས༔ ཡེ་ནས་རང་བཞིན་མེད་པ་མེ་ལོང་གཟུགས་བརྙན་འདྲ༔ མེ་ལོང་ཡེ་ཤེས་ཞེས་བྱ་དེ་ལ་ཟེར་བ་ཡིན༔
སྣང་སྟོང་རིག་སྟོང་ལ་སོགས་གཉིས་ཆོས་མ་ལུས་ཀུན༔ ངོ་བོ་དབྱེར་མེད་རོ་མཉམ་སྣང་སྟོང་རིག་མེད་ཅིང༔ གཉིས་དང་གཉིས་མེད་ཡུལ་འདས་མཉམ་པ་ཉིད༔ མཉམ་ཉིད་ཡེ་

ཤེས་ཞེས་བྱ་དེ་ལ་ཟེར་བ་ཡིན༔ གསལ་དང་སྟོང་པ་དབྱེར་མེད་རང་རིག་ཡེ་ཤེས་ནི༔ སྣང་ཞིང་སྲིད་པའི་ཆོས་རྣམས་མ་ལུས་ཐམས་ཅད་ནི༔ རང་སྣང་མ་འགགས་སོ་སོར་གསལ་
བ་ནི༔ སོར་རྟོག་ཡེ་ཤེས་ཞེས་བྱ་དེ་ལ་ཟེར་བ་ཡིན༔ རང་ཤར་སྣང་གྲགས་ཆོས་རྣམས་མ་ལུས་ཐམས་ཅད་དང༔ ཇི་ལྟར་ཇི་སྙེད་དོན་ཀུན་མ་ལུས་ཐམས་ཅད་ཀྱི༔ རང་བཞིན་
མ་འདྲེས་སོ་སོར་རིག་ཅིང་མཁྱེན་པ་ནི༔ བྱ་གྲུབ་ཡེ་ཤེས་ཞེས་བྱ་དེ་ལ་ཟེར་བ་ཡིན༔ ཆོས་སྐུ་ཉག་ཅིག་རང་ཞལ་སྟོན་པའི་ཚིག་འདི་དག༔ མ་དད་ཡིད་མི་ཆེས་པའི་ཐེ་ཚོམ་
ཅན་ལ་གསང༔ དགའ་སྤྲོའི་ཡིད་ཀྱིས་མ་ཡེངས་རྒྱུན་དུ་རབ་དད་པ༔ དེ་རྣམས་ཀུན་ལ་རྩ་གསུམ་གདམས་པ་རྫོགས་པར་བྱིན༔
ཊ། ཉ། །ཅ༽ ༈ ཊ ཙཱ།། སླར་ཡང་གནས་སུ་སྦོས༔ གདམས་པ་འདི་དང་མཇལ་ནས་པད་འབྱུང་ང་ཡིས་ཅི་ཞིག་བྱེད༔ ཚུལ་འདི་བསམས་ལ་དད་

༄༅། །ལྡན་བུ་ཡི་སྙིང་ལ་ཆོངས༔ ཟབ་རྒྱ༔ གཉེར་རྒྱ༔ སྦས་རྒྱ༔ ཁ་ཐཾ༔ བདག་གི་རྗེས་འཇུག་མོས་ཤིང་གུས་པའི་ལས་ལྡན་རྣམས༔ གང་ཞིག་མཐོང་ཐོས་རྩ་གསུམ་
འཁོར་ལོའི་གདམས་པ་ནི༔ རྒྱུས་མེད་ལྷ་ཁང་ཕྱིན་ཏེ་རྟེན་བཤད་བྱེད་པ་ལྟར༔ རང་ལ་རྒྱུས་མེད་གཞན་ལ་བརྟེན་པ་འདི་མ་ཡིན༔ གང་དེ་མིག་ལྡན་མངོན་སུམ་རྒྱུས་ཀྱིས་
ཁྲིད་པའོ༔ ཆོས་རྣམས་སྐྱེ་བོ་ཕལ་ཆེར་གོ་མེད་གླང་དང་འདྲ༔ རང་གིས་མི་འོང་གཞན་ལ་ཆགས་སྡང་འབད་ནས་བྱེད༔ ཆོས་མིན་ཆགས་སྡང་བྱེད་ལ་ཆོས་པའི་གཟུགས་
བརྙན་མེད༔ རང་སེམས་དཔང་དུ་ཚུགས་ལ་ང་ཡི་གདམས་པ་སོམས༔ ཆོས་ཀུན་སྙིང་པོ་ཡིན་ནོ་མངོན་སུམ་འགྲོ་ལ་སྟོན༔ ཆོས་སྐུའི་རང་ཞལ་མཐོང་ངོ་བྲོད་པ་མྱུར་དུ་བསྐྱེད༔
མངོན་སུམ་གནད་ལ་ཕེབས་ན་བར་དོ་མེད་པ་ཡིན༔ སྔོན་བསགས་ལས་འཕྲོ་སད་པའི་པདྨ་ང་ཉིད་དང༔ བཅུ་ཕྲག་གཉིས་དང་ལྔ་ཡི་བླ་མ་གཙུག་གིས་བསྟེན༔ ཁྱད་པར་ལྷ་སྲས་

འགྲོ་འདུལ་ཉིད་ཀྱིས་རྗེས་སུ་འཛིན༔ མདོ་རྒྱུད་མན་ངག་དཀའ་བའི་གནད་རྣམས་ཀུན་ལ་སོམས༔ ཟབ་མོའི་སྙིང་པོ་ཆོས་ལ་སྒྲོ་འདོགས་ཡང་ཡང་ཆོད༔ ཚེ་ལ་ངེས་མེད་
སྙིང་པོའི་མཐར་ཐུག་འགྲོ་ལ་སྦྱིན༔ ང་ཡི་རྗེས་འབྲང་སྐྱེ་བ་གཏན་གྱི་འདུན་མ་ལེགས༔ སྨོན་ལམ་དབང་གིས་སྐྱེ་བ་མང་སྤྱད་ཐ་མ་ལ༔ ཇོ་ཤཱག་སྐུ་ཚབ་བདེ་བར་གཤེགས་
པའི་རིང་བསྲེལ་མཆོག༔ གང་གིས་མཐོང་རེག་ངན་སོང་འཇིགས་སྐྱོབ་པདྨ་ངས༔ འགྲོ་བའི་དོན་ལས་ལས་གཞན་མ་མཆིས་འདི་ཉིད་སྦས༔ འདི་ནི་རྒྱལ་བ་ཀུན་དང་དབྱེར་
མེད་གཅིག་འདུས་ཡིན༔ འཇིག་རྟེན་འདིར་ནི་ཆེ་དཀོན་རྒྱ་སྲན་འབྲེང་པོ་ཙམ༔ དཔའ་བོའི་རིག་ངར་ལྡན་ཞིང་ལྷ་སྲས་སྐྱེས་མཐར་སྤྲོད༔ ཁ་བྱང་གཞུང་བཞིན་རྟེན་འབྲེལ་
འགྲིགས་ན་དམ་རྫས་དང༔ ཤོག་དྲིལ་གཉིས་བཅས་དེ་ཡོད་ཀུན་ལ་དབང་བསྒྱུར་ཅིག༔ མ་འགྲིགས་མཚོ་རྒྱལ་ཚེམས་ཀྱི་རིང་བསྲེལ་ཉིད་ལ་ཆོངས༔ བཀའ་ཡི་སྲུང་མ་དཔལ་གྱི་ལྷ་མོ་

༄༅། །སྔགས་སྲུང་མ༔ ཤ་ཟ་ལས་ཀྱི་མཐུ་མོ་རྡོ་རྗེ་གཤོག་རྒོད་ཚོགས༔ ལས་ལྡན་རྣམ་སྣང་ཐུགས་སྤྲུལ་ཟབ་དོན་གནད་ཀྱི་སྐོར༔ དུས་ལ་བབ་ཚེ་སྤྱོད་ཅིག་ས་མ་ཡ༔ རྒྱ་རྒྱ་རྒྱ་
ཟབ་རྒྱ༔ གཏེར་རྒྱ༔ སྦས་རྒྱ༔ ཁ་ཐཾ༔ ཟབ་གཏེར་འདིའི་སྐོར་ཁ་བྱང་དང་བཅས་བ་མེ་ལུག་གི་ལོ་སྤྲེལ་གྱི་ཟླ་བའི་ཚེས་བཅུ་ལ༔ གྲོགས་རི་རིན་ཆེན་སྦུངས་པ་ནས་གདན་དྲངས་ཤིང༔ དེ་ཡི་མོད་ལ་རྗེ་བཙུན་རཏྣའི་༼རིན་ཆེན་ཕུན་ཚོགས་ཆོས་ཀྱི་རྒྱལ་པོ་༽ ཞབས་དྲུང་དང་བཅས་ཏེ༔
འཛམ་བུའི་ཤིང་ཤུན་༼ཤོག་བུ་ལྗང་སེར་གྱི་རྣམ་པའི་ཤུན་པ་ལ་༽ ཨོ་རྒྱན་རིན་པོ་ཆེའི་ཕྱག་བྲིས་ལས༔ ཇི་ལྟར་འབྱུང་བ་བཞིན་ཤོག་དྲིལ་ངོས་ལས་དག་པར་ཕབས་ཏེ༔ མ་དེ་ཉིད༼ཤོག་དྲིལ་བདུན༽ སླར་ཡང་རང་གནས་སུ་བཞུགས་པའོ༔ མངྒ་ལཾ༔

༄༅། །པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ རིགས་བསྡུས་བརྡ་དབང་ལྔ་བ་བཞུགས༔

༄༅། །སྐུ་གསུང་འདུས་པའི་ལྷ་ལ་ཕྱག་འཚལ་ལོ༔ རིག་འདུས་དབང་བསྐུར་གྱི་རིམ་པ་བསྟན་པ་ནི༔ ཕམ་རྒྱས་པ་དང་འབྲིང་པོས་སྨིན་པར་བྱེད་པ་ནི༔ ཡི་གེ་མེད་པ་མཆོག་གི་ཉམས་སུ་ལེན་པ་ལ༔ ཐོག་མར་སློབ་མར་ཁྲུས་བྱ༔ ཡོན་གྱི་
མཎྜལ་ཕུལ་ཏེ༔ མིག་དར་དང་བཅས་ཏེ༔ གསོལ་བ་འདེབས་པ་ནི༔ སྐྱེ་རྒ་འཆི་བ་ན་དགྲ་ཡིས༔ སྲིད་པའི་རྒྱ་མཚོ་འཇིགས་རུང་བ༔ མི་བཟད་སྡུག་བསྔལ་ཆེན་པོ་ལས༔ བདག་ཀྱང་ཡོངས་
སུ་བསྒྲལ་བར་མཛོད༔ བདག་དང་ཁམས་གསུམ་མ་ལུས་པ༔ རེ་ལྟོས་སྐྱབས་གྱུར་གཞན་ན་མེད༔ སྐུ་གསུམ་དབྱེར་མེད་གུ་རུ་རྗེ༔ གུས་པས་ཕྱག་འཚལ་སྐྱབས་སུ་མཆི༔ སེམས་
ཅན་སངས་རྒྱས་ཐོབ་བྱའི་ཕྱིརཿ སྨོན་འཇུག་སེམས་ནི་བསྐྱེད་པར་བགྱི༔ ལས་དང་ཉོན་མོངས་ལས་གྲོལ་ཞིང༔ རིག་འཛིན་བླ་མའི་དབང་ཐོབ་ཤོག༔ ཧོ༔ རྣམ་དག་མཉམ་པའི་

༄༅། །ངང་ཉིད་ལས༔ བླ་མ་ཡེ་ཤེས་ལྷ་ཚོགས་གཤེགས༔ ཉི་ཟླའི་པདྨའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་
འཁོར་སྐོར༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་སྐུ་གསུམ་འཆང་ཐོབ་ཤོག༔ སློབ་མར་བསངས་ཞིང་སྦྱངས་ལ༔ གུ་རུ་སྐུ་གསུམ་རིགས་བསྡུས་ལྟར་བསྐྱེད་བའི་མཆོང་གུར་སྨུག་པོའི་
དབུས་སུ༔ རིགས་བསྡུས་ཧེ་རུ་ཀ་ཡབ་ཡུམ་སྙོམས་འཇུག་འཁྲིལ་ལྡེམ་རྣམ་འགྱུར་ཡོངས་རྫོགས་བསྒོམ༔ པའི་གནས་གསུམ་བྱིན་གྱིས་བརླབས་ལ༔ སྤོས་རོལ་རྩ་སྔགས་ཀྱིས་བྱིན་དབབ་ཅིང༔ བརྟེན་བར་བྱས་ཏེ༔ བཛྲ་
པྲ་ཝེ་ཤ་ཡ་ཕཊ༔ སླར་གསོལ་བ་གདབ་བ་ནི༔ བྱང་ཆུབ་རྡོ་རྗེས་སངས་རྒྱས་ལ༔ ཇི་ལྟར་མཆོག་ཆེན་བསྩལ་བ་ལྟར༔ བདག་ཀྱང་བསྐྱབ་པའི་དོན་གྱི་ཕྱིར༔ སྐུ་གསུམ་རྡོ་རྗེ་

དེང་བདག་སྩོལ༔ ལན་གསུམ་ཞུས༔ ཀྱེེ༔ དཔལ་ཆེན་པདྨ་ཐོད་ཕྲེང་རྩལ༔ ནམ་མཁར་བཞུགས་པའི་ལྷ་ཚོགས་རྣམས༔ མགྲིན་གཅིག་དབྱངས་གཅིག་ཉིད་དུ་ཡང༔ མཉམ་ཉིད་
ཆོས་སྐུའི་ངང་ཉིད་ལས༔ སྣོད་བཅུད་རབ་འབྱམས་ལྷ་ཡི་དབང༔ སྐུ་ལྔ་ཡེ་ཤེས་བུམ་དབང་བསྐུར༔ ཨོཾ་ཧཱུྃ་སྭཱ་ཧི༔ དབང་རྟགས་བཅིངས་ཤིང་གསང་མཚན་བསྒྲགས་སྦྱིན་ནོ༔ ཨཱཿལཱཾ་མཱཾ་པཱཾ་ཏཱཾ་
ཨཱོྃ༔ ཀཱ་ལ་ཤ་ཨ་བྷི་ཥིཉྩ་ཧཱུྃ༔ ཞེས་དབང་བསྐུར་བས་བླ་མ་རྡོ་རྗེ་འཆང་གིས་དབུ་བརྒྱན་པར་གྱུར༔ གཏོར་མའི་དབང་བསྐུར་བ་ནི༔ ཨོཾ༔ གང་སྣང་རིགས་བསྡུས་གུ་རུའི་སྐུ༔ བཅོས་
སླད་བྲལ་བའི་རིག་པ་དངོས༔ གཟུགས་སྣང་ཐམས་ཅད་རིགས་བསྡུས་ཉིད༔ གཏོར་མ་ཡེ་ཤེས་དབང་ཐོབ་ཤོག༔ ཨོཾ་ཨཱཿཧཱུྃ༔ པདྨ་གུ་རུ་བཛྲ་ས་མཱ་ཡ་ཛ༔ དྷརྨ་ཀཱ་ཡ་
སམྦྷོ་ཀཱ་ཡ་ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཀཱ་ཡ་ཨ་བྷི་ཥིཉྩ་ཨོཾ་ཨོཾ་ཨོཾ༔ ཐོད་བ་བདུད་རྩིས་གང་བ་ཐོགས་ཏེ༔ ཧཱུྃ༔ སྒྲ་ཚིག་བརྗོད་པ་ཧཱུྃ་གི་སྒྲ༔ རང་བཞིན་གྲག་སྟོང་ངང་དུ་ལྟོས༔

་
༄༅། །བཟང་ངན་རིགས་མེད་ཡེ་སྟོང་ཡིན༔ ཉམས་མྱོང་བདུད་རྩིའི་དབང་ཐོབ་ཤོག༔ ཨོཾ་ཨཱཿཧཱུྃ་པདྨ་གུ་རུ་བཛྲ་ས་མ་ཡཱ་ཛ༔ དྷརྨ་ཀཱ་ཡ༔ ཞེས་བ་ནས་ཙིཏྟ་སིདྡྷི་ཕ་ལ་ཧཱུྃ༔ ཝཀ་།
ཨ་བྷི་ཥིཉྩ་ཨ་ཨ་ཨཱ༔ ཧཱུྃ༔ འགྲོ་འོང་བྲལ་བ་གུ་རུའི་ཐུགས༔ གང་ཤར་ཝལ་པོ་རྗེས་མེད་ཡིན༔ བློ་འདས་ཟང་ཐལ་ཆེན་པོའི་ངང༔ རྡོར་སེམས་མེ་ལོང་དབང་ཐོབ་ཤོག༔ ཨོཾ་ཨཱ། །
ཧཱུྃ་པདྨ་གུ་རུ་ཞེས་སོགས་ནས་ཙིཏྟ་སིདྡྷི་ཕ་ལ་ཧཱུྃ༔ ཙིཏྟ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ མེ་ལོང་སིནྡྷ་རའི་དྲིའི་ཐིག་ལེ་སྙིང་གར་བྱུགསྐུ་འབག་བླངས་ཏེ༔ ཧོ༔ སྣང་སྲིད་ཡེ་ནས་ཀ་ནས་དག༔ སྣང་
བའི་དུས་ནས་སྐྱོན་དང་བྲལ༔ སྟོང་པའི་དུས་ནས་ལྷུན་གྱིས་གྲུབ༔ དབྱིངས་རིག་གཉིས་སུ་མེད་པའི་དོན༔ སྐུ་གསུམ་རིགས་བསྡུས་དབང་ཐོབ་ཤོག༔ ཨོཾ་ཨཱཿཧཱུྃ་པདྨ་གུ་
རུ་བཛྲ་ས་མ་ཡ་ཛ༔ དྷརྨ་ཀཱ་ཡ་སམྦྷོ་ཀཱ་ཡ་ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ སརྦ་སིདྡྷི་ཨ་བྷི་ཥིཉྩ་ཧྲཱིཿཧྲཱིཿཧྲཱིཿ རྗེས་སུ་བཟླས་ལུང་སྦྱིན་པར་བྱའོ༔ དེ་ལྟར་དོན་གྱི་དབང་བཞི་དཔེ་དོན་རྣམ་པ་ལྔས་བསྐུར་བས་སློབ་མ་

དམ་ལྡན་ལ་བརྡ་དོན་ངོ་སྤྲད་དེ༔ གྲོལ་བྱེད་ཡི་གེ་ལས་འདས་པ་ཟླ་དྲུག༔ གཟུགས་སྣང་སོགས་ཡིད་ལ་རང་གྲོལ་བ་བསྒོམས་བས༔ རབ་ཟླ་དྲུག འབྲིང་བར་དོར་དང་པོར་མ་གྲོལ་ན་བདྨ་བདག་གིས་བསླུས་བ་ཡིན་ནོ༔ ས་མ་ཡ༔ ན་ར་ཀན༔ ཨི་དན་སོ་ཐག་ཤི༔
འདི་ཁོ་ནའོ༔ འདི་ཁོ་ནའོ༔ རྒྱ་རྒྱ་རྒྱ༔ ཁ་ཐཾ༔ ཆུ་ཕོ་བྱི་བའི་ཧོར་ཟླ་དང་པོའི་ཚེས་བཅུ་དགུའི་གཟའ་ཕུར་བུ་དར་བའི་ཉིན༔ སྣ་ཚོགས་རང་གྲོལ་གྱི་ཤོག་སེར་ངོས་ལས་དག་པར་འཕྲེང་ཕུའི་གཞིས་ཁར་ཐབ་པའོ༔
དམ་ཉམས་མ་བསྟན་ས་མ་ཡཱ༔ སྣོད་མེད་བསྟན་ན་མཱ་ར་ཡ༔ བཀའ་མེད་སྒོམ་ན་ཀུ་ཊ་ཡ༔ ནོར་ཕྱིར་བརྩོན་ན་ན་རཀ་ཡ༔

༄༅། །པདྨའི་ཞལ་གདམས་རྩ་གསུམ་དགོངས་པ་རང་གྲོལ་ལས་ལུས་སྦྱིན་ཉེར་མཁོའི་དམིགས་པ་སུ་ལའང་སྤེལ་བ་མེད་པའི་གདམས་པ་བཞུགས་སོ། །

༄༅། །ཐུགས་རྗེ་དབང་གི་ལྷ་ལ་ཕྱག་འཚལ་ལོ༔ ཟབ་མོ་གཅོད་ཀྱི་དོན་ཉམས་སུ་ལེན་པ་ནི༔ གཉན་ས་རི་ཁྲོད་འགྲིམས་པ་ཕྱི་ཡི་གཅོད༔ ཕུང་པོ་གཟན་དུ་བསྒྱུར་
བ་ནང་གི་གཅོད༔ ཉག་ཅིག་རྩད་ནས་ཆོད་པ་དོན་གྱི་གཅོད༔ ཅེས་ས་དཔྱད་གསུམ་དང་འབྲེལ་བ་ལས༔ ཐོག་མར་གནས་ཕྱི་ནང་གི་འཕྲིན་ལས་བཞི་བསྒྲུབ་པ་གང་དུ་
འདུག་ཀྱང་རུང་ལ༔ ཟིལ་གནོན་དམིགས་པ་སྐོར་གསུམ་ནི༔ དང་པོ་ཕཊ༔ ཅེས་གཉན་ས་དེར༔ རང་གི་རིག་པ་གསེར་གྱི་རྡོ་རྗེའམ་གསེར་གྱི་མཆོད་རྟེན་ནམ་དུར་ཁྲོད་ལྟ་བུ་ལ་གནམ་
ལྕགས་ཀྱི་རྡོ་རྗེ་དགུ་པ་ཞིག་སྐར་མདའ་ཡིས་འབྲོས་པར་བསམ་ལ༔ དེའི་འོད་ཟེར་གྱིས་དེར་གནས་པའི་ལྷ་འདྲེ་རྣམས༔ བྲོས་ཤོར་གང་དུ་ཡང་མི་ཐུབ་པར༔ སྐད་ཅིག་གིས་ས་ཕྱོགས་

༄༅། །དེ་ཟིལ་གྱིས་གནོན་པའོ༔ མ་དག་སྒྱུ་ལུས་ཀྱི ་ཟིལ་གནོན་ནི༔ རིག་པ་རོ་ཁུར་གྱི་ཚུལ་དུ་འགྲོ་སྟེ༔ གཉན་ས་དེར་ཕཊ༔ ཅེས་པ་དང་༔ ཕུང་པོ་སྣུམ་ཞིང་
ཚོ་བ་ཞིག་གིས་ཡུལ་ཕྱོགས་དེ་མནན་པར་བསམ་ནས༔ ལྷ་འདྲེ་གང་གིས་ཀྱང་ལྡང་མི་ནུས་པར་བསམ་ཞིང་ཕཊ༔ ཅེས་དབྱིངས་རིག་བསྲེའོ༔ དག་པ་ལྷ་ཡི་ཟིལ་གནོན་ནི༔ རང་ཉིད་
ཀྱི་སྙིང་ག་ནས་འོད་མཐེ་བོང་ཙམ་ཞིག་ནམ་མཁའ་ལ་འཕར་ཏེ༔ གཉན་ས་དེར་རིག་པ་རྡོ་རྗེ་རྣལ་འབྱོར་མའི་སྐུར་ལངས་ནས༔ སྟོང་གསུམ་ཁེངས་པ་ལྟ་བུས་ལྷ་འདྲེ་ཐམས་ཅད་གཡོ་ཞིང་
ལྡང་མི་ནུས་པར་བསམ་མོ༔ རྣལ་འབྱོར་འགྲོ་ལུགས་རྣམ་བཞི་ལས་མཁའ་འགྲོའི་གར་འགྲོས་ཀྱིས་འགྲོ་བ་ནི༔ གནས་གདོན་དང་ལམ་འདྲེ་འཁྱམ་པོས་གཙོ་བྱས༔ སྣང་ཞིང་སྲིད་པའི་

ལྷ་འདྲེ་ཐམས་ཅད་ཀྱི་སྙིང་དཀར་ནག་གི་མཚམས་སུ་འོད་ཟེར་གྱིས་བཟུང་ནས༔ རང་དབང་མེད་པར་གཉན་སར་ཁྲིད་པར་བསམ་མོ༔ སྦྲུལ་ནག་གི་འཁྱོག་འགྲོས་ནི༔ སྣང་ཞིང་
སྲིད་པའི་ལྷ་འདྲེ་དང་༔ གནས་གདོན་ལམ་འདྲེ་དང་བཅས་པ་རང་ཉིད་ཀྱི་ལུས་ལ་བཀུག་ཅིང་བསྟིམས་པས༔ གཉན་ས་དེར་འགྲོ་བའི་ཚེ༔ ཡ་ང་བ་དང་༔ བག་ཚ་བ་མེད་པར་
གཉན་སར་སླེབས་པ་དང་༔ ཕཊ༔ ཅེས་རང་གི་ལུས་ནས་ལྷ་འདྲེ་རྣམས་ཕྱིར་སྤྲོས་སོ༔ རྣལ་འབྱོར་པ་ལྟ་བའི་གདིང་འགྲོས་ནི༔ གནས་གདོན་དང་ལམ་འདྲེ༔ སྣང་ཞིང་
སྲིད་པའི་ལྷ་འདྲེ་ཐམས་ཅད་མདུན་དུ་བཀུག་ནས༔ ར་ལུག་བདས་པ་བཞིན་དུ༔ གཉན་ས་དེར་ཕཊ༔ ཅེས་རང་དབང་མེད་པར་བཅུར་ནས་གང་དུ་ཡང་འགྲོ་ས་མེད་པར་བསམ་མོ༔
རིག་པ་རོ་ཁུར་གྱི་ཚུལ་གྱིས་མ་དག་པ་སྒྱུ་ལུས་ཀྱི་ཟིལ་གནོན་ནི༔ གོང་གི་དམིགས་པ་དང་འདྲ་བ་ལ༔ གནས་གདོན་གནོད་ཅིང་འཚེ་བའི་ལྷ་འདྲེ་ཐམས་ཅད༔ རང་ཉིད་གཉན་ས་

༄༅། །དེར་འགྲོ་བའི་ཚེ༔ ཕྱི་ལ་སྤྲང་པོ་ཟན་ལ་རྒྱུག་པའམ༔ བན་དྷེ་དཀོར་ལ་འཁྱམ་བ་བཞིན་རང་ཉིད་ཀྱི་རྗེས་སུ་ཁྲིད་ནས༔ ཕཊ༔ ཅེས་གཉན་ས་དེར་སླེབས་པ་དང་༔ རང་།
སྐད་ཅིག་གིས་རྣལ་འབྱོར་མའི་སྐུ་རི་རབ་ཙམ་དུ་གྱུར་ནས༔ ལྟ་བའི་སྟེང་ནས་ཡུལ་ཕྱོགས་དེར་བྲོ་འཁྲབས་པས༔ བ་སྤུའི་བུ་ག་ཐམས་ཅད་ནས་རྡོ་རྗེ་རྩེ་གཅིག་པའི་རྣམ་པ་དཔག་མེད་
དུ་སྤྲོས༔ ཡུལ་ཕྱོགས་དེར་གནས་པའི་ལྷ་འདྲེ་ཐམས་ཅད་བརྗིད་ཀྱིས་མནན་པར་བསམ་ཞིང་༔ ཕཊ༔ ཅེས་བདག་དང་ལྷ་འདྲེ་གང་དུ་ཡང་མི་དམིགས་པའི་ངང་དུ་མཉམ་པར་
འཇོག་པའོ༔ ས་ཕྱོགས་དེར་ཞག་གསུམ་སོང་ནས༔ ལྷ་འདྲེ་ངོས་ཟིན་པ་དང་༔ ལུས་སྦྱིན་བྱ་བ་སྟེ༔ གཉིས་པ་ཉམས་སུ་ལེན་པའི་དམིགས་པ་ནི༔ ཐོག་མར་བདག་དེང་
ནས་བཟུང་སྟེ་བྱང་ཆུབ་མ་ཐོབ་བར་དུ༔ རྣམ་རྟོག་ལ་ཆོས་སྐུར་བལྟ་བར་བགྱིའོ༔ བར་ཆད་ལ་དངོས་གྲུབ་ཏུ་བལྟ་བར་བགྱིའོ༔ སྐྱོན་ལ་ཡོན་ཏན་དུ་བལྟ་བར་བགྱིའོ༔ ཅི་ཤར་

ལ་དགག་བསྒྲུབ་མེད་པར་བལྟ་བར་བགྱིའོ༔ ཞེས་ལན་གསུམ་སྔོན་དུ་སོང་ནས་རང་གི་སྤྱི་བོར་བླ་མ་རྡོ་རྗེ་རྣལ་འབྱོར་མ་ཤིན་ཏུ་གནག་ཅིང་ལྷུ་ཚིགས་ཐུང་བ༔ རྔམ་ཞིང་རགས་ལ་
གཏུམ་པ་སྤྱི་གཙུག་ནས་ཕག་ཞལ་ནག་མོ་ངུར་སྒྲ་སྒྲོག་པ༔ ཕྱག་གཡས་གནམ་ལྕགས་གི་རལ་གྲི་ནམ་མཁའ་ལ་འཕྱར་ཞིང་༔ གཡོན་པས་ཐོད་པ་ཁྲག་གིས་གང་བ་ཞལ་དུ་སྟོབས་པ༔
མཆན་ཁུང་གཡོན་ནས་ཐབས་ཀྱི་མཚོན་པའི་ཁ་ཏྲཾ་ག་འཆང་བ༔ ཞབས་གཡས་བསྐུམས་པའི་རྟིང་པ་གསང་གནས་སུ་གཏད་ཅིང་༔ གཡོན་བརྐྱངས་པས་རྟོག་མེད་རོ་ཡི་སྙིང་ཁར་བརྫིས་པ
དུར་ཁྲོད་ཀྱི་ཆས་བརྒྱད་ཀྱིས་བརྒྱན་པའི་སྐུ་ལམ་གྱིས་བསྐྱེད་ལ༔ དེའི་ཐུགས་ཀར་ཧཱུྃ་མཐིང་ག་ལས་འོད་ཟེར་འཕྲོས་པས༔ བླ་མ་ཡི་དམ་མཁའ་འགྲོ་ལ་སོགས་པ་རྩ་བ་གསུམ་གྱི་ལྷ་
ཚོགས་སྤྱན་དྲངས༔ ཛ་ཧཱུཾ་བཾ་ཧོས༔ བསྟིམ༔ ཨེ་མ་ཧོ་བླ་མ་རིན་པོ་ཆེ༔ འགྲོ་བ་སྐྱོབ་པའི་དོན་བརྩོན་པ༔ བདག་ཅག་མ་རིག་འཁྲུལ་བ་ཡིས༔ རྣམ་རྟོག་འཁྲུལ་པའི་

༄༅། །དབང་དུ་སོང་༔ ད་ནི་གླུ་རུས་བྱིན་གྱིས་རློབས༔ ཡ་ང་འཇིགས་སྐྲག་དགྲ་འདྲེ་བདུད༔ ན་ཚ་སྡུག་བསྔལ་ཐམས་ཅད་དང་༔ གཉིས་འཛིན་རྟོག་པ་
ཐམས་ཅད་ཀུན༔ ལམ་དུ་ལོངས་པར་བྱིན་གྱིས་རློབས༔ ཕཊ༔ ཨོཾ་ཨཱཿཧཱུྃ༔ སརྦ་བུ་ཛ་ཧོ༔ ཞེས་ཕངས་ཤིང་གཅེས་པའི་དངོས་པོ་ལུས་ཤིང་ལུས་པ་མེད་པ་འབུལ་ལོ༔
ཕཊ༔ ཨོཾ་ཨཱཿཧཱུྃ༔ མ་ཧ་མཾ་ས་པུ་ཙ་ཧོ༔ རང་གིས་རྣམ་སྨིན་ཤ་ཁྲག་གི་ཕུང་པོ་ལ་གཅེས་འཛིན་མི་བྱེད་པར་འབུལ་ལོ༔ ཕཊ༔ ཨོཾ་ཨཱཧཱུྃ༔ སརྦ་ཙི་ཏ་པུ་ཛ་ཧོ༔ ཞེས་འདི་བྱ་
འདི་བྱེད་ཀྱི་རྟོག་ཚོགས་དང་བཅས་པ་འབུལ་ལོ༔ སླར་ཡང་རྡོ་རྗེ་རྣལ་འབྱོར་མ་རང་ལ་བསྟིམ་ཞིང་མཉམ་པར་འཇོག་པ་ནི་བླ་མའི་རྣལ་འབྱོར་རོ༔ རང་གི་སྙིང་ཁ་ནས་འོད་དཀར་
པོ་མཐེ་བོང་ཙམ་ཞིག་འཕྲོས༔ དེ་ཉིད་ཡེ་ཤེས་ཀྱི་རལ་གྲི་འོད་འཕྲོ་བ་ཞིག་ཏུ་བསམ་མོ༔ ཕཊ༔ ཅེས་པས་རང་གི་ལུས་པོ་ཤགས་ཀྱིས་བཤགས་ནས༔ དུམ་བུར་གཏུབས་ཏེ༔

འཇིག་རྟེན་གྱི་ཆོས་ཐམས་ཅད་གང་བར་བསམ་ལ༔ རལ་གྲིའི་རང་སྒྲ་ལས་ༀ་ཨ་ཧཱུཾ་ལན་གསུམ་བརྗོད་པས༔ ལུས་ཡེ་ཤེས་ཀྱི་བདུད་རྩིར་གྱུར་པར་བསམ་ལ༔ ཀྱེ་ཧོ༔ མ་
རིག་འཁྲུལ་པའི་སེམས་ཅན་རྣམས༔ བདག་ཏུ་བཟུང་བས་འཁོར་བ་སྟེ༔ ང་ཡི་བདག་འཛིན་གནས་འདིར་གཏོང་༔ ལན་ཆགས་འདོད་ཅིང་གནོད་པའི་རྐྱེན༔ དོ་ནུབ་ལན་ཆགས་
ཐམས་ཅད་ལོངས༔ ཞེན་ཆགས་མེད་པར་སྦྱིན་པར་བྱ༔ ཕཊ༔ བདག་གི་ཚེ་འཁོར་བ་ཐོག་མ་མེད་པ་ནས༔ ཐ་མ་ད་ལྟ་ལ་ཐུག་གི་བར་དུ་ལན་ཆགས་འདོད་ཅིང་༔ བུ་ལོན་
སྙོག་པར་བྱེད་པ༔ ཕོ་གདོན་དེ་རྒྱལ་པོ༔ མོ་གདོན་དེ་བསེན་མོ༔ གྲི་བོ་དེ་གྲི་མོ༔ སྔ་འདྲེ་དེ་རྙིང་པ༔ ད་འདྲེ་དེ་སོ་མ༔ ལམ་འདྲེ་དེ་འཁྱམས་པོ༔ གོང་གསུམ་དུ་གནས་བཅས་ཤིང་༔
ལུང་གསུམ་དུ་རྒྱུག་པར་བྱེད་པ༔ ཅེ་རེ་བལྟ་བ༔ དུང་ངེ་ཉན་པ༔ སྣང་ཤིང་སྲིད་པའི་ལྷ་མ་སྲིན་ཐམས་ཅད་འདིར་འདུས་ཤིག ཅེས་བརྗོད་ལ་ཡེ་ཤེས་ཀྱི་རལ་གྲི་དེ་ལས་འོད་ཟེར་

༄༅། །སྣ་ཚོགས་འཕྲོས་པས༔ སྐད་ཅིག་དེ་ཉིད་ལ་བཀུག་ནས༔ རྣམ་སྨིན་ཤ་ཁྲག་གི་ཕུང་པོ་ངོ་བོ་ཡེ་ཤེས་ཀྱི་བདུད་རྩིར་བསམ་ལ་ཟོས་ནས༔ ཚིམས་པར་བསམ་ལ༔
ཕཊ༔ ཅེས་དམིགས་པ་ཡང་ནས་ཡང་དུ་གསལ་བར་བྱའོ༔ ཡང་ངག་ནས་ཕཊ༔ ཅེས་བརྗོད་ནས༔ སྣང་ཞིང་སྲིད་པའི་ལྷ་འདྲེ་ཐམས་ཅད༔ རིག་པ་ཡེ་ཤེས་ཀྱིས་རལ་གྲི་
ལ་བསྟིམ་ནས༔ ཕཊ༔ ཅེས་རལ་གྲི་དེ་ཉིད་ཀྱང་ནམ་མཁར་ཐིམ་པའི་ངང་ནས་མཉམ་པར་འཇོག་ཅིང་༔ མཐར་བསྔོ་བས་རྒྱས་འདེབས་པའོ༔ ལུས་ཁྲ་བོར་གཏོང་བ་ནི་ཁྲ་
འགྱེད་དོ༔ སྡིག་སྦྱངས་ནག་འགྱེད་ནི༔ བདག་དང་འགྲོ་བ་ཐམས་ཅད་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་ཐམས་ཅད་ནག་བུན་ནེ་རང་གིས་ལུས་བསྣུད
ཏེ་སྟོང་གསུམ་ཁེངས་པར་བསམ་དེ༔ སྣང་ཞིང་སྲིད་པའི་ལྷ་འདྲེ་རྣམས་ཟོས་པས་ལུས་ཕྱི་ནང་མེད་པར་ནག་པོར་སོང་ནས༔ སྡུག་བསྔལ་ཞིང་ཉམ་ཐག་པས་ཁ་སྐྱ་ཐང་ངེ་སོང་བར་

བསམ༔ ཕཊ༔ ཅེས་རིག་པ་རྡོ་རྗེ་རྣལ་འབྱོར་མ་ནམ་མཁའ་ལ་འཇའ་ཡལ་བ་བཞིན་བསམ་མོ༔ དམིགས་པ་གསེར་གྱི་ཕ་ཝོང་མ་ནི༔ བླ་མའི་རྣལ་འབྱོར་སོགས་གོང་
དུ་སོང་བ་ལྟར་བྱས་ནས༔ ཕཊ༔ ཅེས་རིག་པ་རྡོ་རྗེ་རྣལ་འབྱོར་མའི་ངོ་བོར་བྱས་ནས༔ ཕྱག་གཡས་རལ་གྲི་དང་༔ གཡོན་པས་མི་རྐང་གི་གླིང་བུ་དམར་ཙར་རེ་བ་བསྣམས་
པ༔  དུར་ཁྲོད་ཀྱི་ཆས་བརྒྱད་ཀྱིས་བརྒྱན་པར་བསམ་ལ༔ དེའི་ཐུགས་ཀ་དང་བ་སྤུའི་བུ་ག་ཐམས་ཅད་ནས༔ ལས་བྱེད་ཀྱི་མཁའ་འགྲོ་མ་དཔག་ཏུ་མེད་པ་བྱུང་སྟེ༔ གཙོ་མོས་
རྒྱོབ་ཅེས་པའི་སྒྲ་ལ་བརྟེན་ནས་ལས་བྱེད་ཀྱི་མཁའ་འགྲོ་མ་རྣམས་ཀྱིས་རང་གི་ལུས་ཚལ་པར་བཤགས་ནས་འཇིག་རྟེན་གྱི་ཁམས་ཐམས་ཅད་ཤ་ཁྲག་གིས་ཁེངས་བར་བསམ་ཞིང་༔ ཕཊ༔
ཅེས་སྣང་ཞིང་སྲིད་པའི་ལྷ་འདྲེ་ཐམས་ཅད༔ ལས་བྱེད་ཀྱི་མཁའ་འགྲོ་མ་རྣམས་ཀྱི་ཐུགས་ཀའི་འོད་ཟེར་གྱི་ལྕགས་ཀྱུས་བཀུག་ནས༔ ཤ་ཁྲག་ལ་ལོངས་སྤྱོད་བཞིན་པའི་ངང་ནས༔

༄༅། །རིག་པ་རྡོ་རྗེ་རྣལ་འབྱོར་མ་དང་༔ ལས་བྱེད་ཀྱི་མཁའ་འགྲོ་མ་རྣམས་ཀྱི་ཐུགས་ཀ་ནས༔ གསེར་གྱི་རྡོ་རྗེ་ཕ་ཝོང་གི་ཚོགས་དཔག་ཏུ་མེད་པ་བྱུང་ནས་རང་
ཉིད་ཀྱི་ཤ་ཁྲག་དང་༔ ལྷ་འདྲེ་རྣམས་མྱོག་མྱོགས་སུ་བཏང་བར་བསམ་ཞིང་༔ ཕཊ༔ ཅེས་ལས་བྱེད་ཀྱི་མཁའ་འགྲོ་མ་རྣམས་ཀྱིས་ལྷག་མ་ཅུང་ཟད་ཙམ་ཡང་མ་ལུས་པར་བཞེས་
པར་བསམ༔ ཕཊ༔ ཅེས༔ ལས་བྱེད་ཀྱི་མཁའ་འགྲོ་མ་རྣམས་ཀྱང་གཙོ་མོ་ལ་ཐིམ༔ གཙོ་མོ་ཡང་ནམ་མཁའི་འཇའ་ཡལ་བ་ལྟར་མི་དམིགས་པར་འཇོག་པའོ༔ གཡང་
གཞི་ཁ་སྦུབ་ཀྱི་དམིགས་པ་ནི༔ སྔོན་འགྲོ་གོང་དང་འདྲ་བ་ལ༔ རང་ཉིད་རྡོ་རྗེ་རྣལ་འབྱོར་ལ་ཕྱག་གཡས་རལ་གྲི་དང་༔ གཡོན་ཀ་པ་ལ་འཛིན་ཞིང་༔ དུར་ཁྲོད་ཀྱི་ཆས་བརྒྱད་ཀྱིས་
བརྒྱན་པར་བསམ་ལ༔ དེའི་ཐུགས་ཀ་ནས་ལས་བྱེད་ཀྱི་མཁའ་འགྲོ་དཔག་ཏུ་མེད་པ་སྤྲོས་པས༔ ཕཊ༔ ཅེས་པས་རང་གི་ལུས་ཀྱི་ལྤགས་པ་བཤུས་ནས༔ དེའི་སྟེང་དུ་རྣམ་སྨིན་

ཤ་ཁྲག་གི་ཕུང་པོ་རི་བོ་ཙམ་སྤུངས་པར་བསམ་ལ༔ ངག་ཏུ་ཀྱེ་ཧོ༔ ཞེས་བརྗོད༔ ལས་བྱེད་ཀྱི་མཁའ་འགྲོ་དེ་རྣམས་ཀྱིས་ཕྱོགས་དང་ཕྱོགས་མཚམས་ན་གནས་པའི་སྣང་ཞིང་སྲིད་།
པའི་ལྷ་འདྲེ་ཐམས་ཅད་རང་དབང་མེད་པར་བཀུག་སྟེ༔ རྣམ་སྨིན་ཤ་ཁྲག་གི་ཕུང་པོ་ཟ་ཞིང་འཐུང་བཞིན་པའི་ངང་ནས༔ སྐད་ཅིག་ཉིད་ལ་རིག་པ་རྡོ་རྗེ་རྣལ་འབྱོར་མས་གཡང་གཞི་དེ་
འུབས་ཀྱིས་བསྡུས་ནས༔ སྦྲུལ་ནག་གཅིག་གིས་ཁ་དཀྲིས་ནས༔ ཀླད་ལ་ལན་གསུམ་བསྐོར་ཏེ༔ དབང་ཆེན་གསེར་གྱི་ས་གཞི་ལ་བརྡབས་པས༔ ཐམས་ཅད་ཤ་མྱོག་རུས་མྱག་
ཏུ་སོང་བར་བསམ་ལ༔ མདུན་གྱི་ཧོན་ཁུང་གི་ནང་དུ་སླར་ཚངས་ཏེ་བཅུག་པར་བསམ༔ དེ་ཉིད་འཁོར་བ་མ་སྟོང་གི་བར་དུ་མི་ཐོན་པར་དམིགས་ཤིང་༔ ཁ་གནམ་ལྕགས་ཀྱི་རྡོ་རྗེ་རྒྱ་
 གྲམ་གྱིས་བཅད་པར་བསམ་པའོ༔ ཕཊ༔ ཅེས་རིག་པ་རྡོ་རྗེ་རྣལ་འབྱོར་མ་ལས་བྱེད་དང་བཅས་པ་རྣམས་ནམ་མཁའ་ལ་འཇའ་ཡལ་བ་བཞིན་མི་དམིགས་པར་འཇོག་གོ༔ གཉིས་པ་

༄༅། །གཡང་གཞི་ཤ་ཁྲག་གི་ཕུང་པོ་གོང་དང་མཚུངས་པ་ལ༔ སྣང་ཞིང་སྲིད་པའི་ལྷ་འདྲེ་རྣམས་ལོངས་སྤྱོད་བཞིན་པའི་ངང་དེ་ཉིད་ལས༔ གཙོ་མོའི་ཐུགས་ཀ་ནས་
ལྕགས་སམ་གསེར་གྱི་ཐོ་ལུམ་མེ་དྲག་ཏུ་འབར་བ་འཕྲོས་ནས༔ སྐད་ཅིག་དེ་ཉིད་ལས་གཡང་གཞི་འུབས་སེ་བསྡུས་ནས༔ སྤྲུལ་གྱིས་བཅིངས་ཤིང་༔ རིག་པ་རྡོ་རྗེ་རྣལ་
འབྱོར་མས་ཀླད་ལ་ལན་གསུམ་བསྐོར་བས་དང་པོ་བཏབས་པས༔ ལུས་ངག་ཡིད་གསུམ་བཤིགས་པར་བསམ་ཞིང་༔ གཉིས་པ་བཏབས་པས༔ ལྷག་མ་ཙམ་ཡང་མ་ལུས་པར་བསམ༔
ཕཊ༔ ཅེས་གསུམ་པ་བཏབས་པས་གང་དུ་ཡང་མི་དམིགས་པར་མཉམ་པར་འཇོག་པའོ༔ ཕོ་གདོན་རྒྱལ་པོ་ལ་དམིགས་པའི་དམིགས་པ་ནི༔ རང་གིས་གཡང་གཞི་ཤ་ཁྲག་གི་
ཕུང་པོ་དང་བཅས་པ་དམིགས་བཞིན་པའི་ངང་ནས༔ སྣང་ཞིང་སྲིད་པའི་ལྷ་མ་སྲིན་དང་༔ ཁྱད་པར་དམ་སྲི་རྒྱལ་འགོང་གི་རིགས་སུ་གྱུར་པ་ཐམས་ཅད་རིག་པ་རྡོ་རྗེ་རྣལ་འབྱོར་མ་དང་༔

ལས་བྱེད་ཀྱི་མཁའ་འགྲོ་རྣམས་ཀྱི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་པས་རང་དབང་མེད་པར་བཀུག་པས༔ ཤ་ཁྲག་གི་ཕུང་པོ་ཟ་བཞིན་པའི་ངང་དེ་ཉིད་ལས༔ རིག་
པ་རྡོ་རྗེ་རྣལ་འབྱོར་མས་གཡང་བཞི་འུབས་སེ་བསྒྲིལ་ནས༔ སྦྲུལ་ནག་པོས་ཀུ་རུས་ཁར་བསྣམས་པ༔ ཕྱག་གིས་ལེག་པ་གསུམ་མཛད་ནས༔ ཧོན་ཁུང་ཤིན་ཏུ་ཟབ་པའི་ནང་
དུ་བསྟབས་ཤིང་༔ གནམ་ལྕགས་ཀྱི་རྡོ་རྗེ་ཡིས་ཁ་བཅད་པར་བསམ་མོ༔ ཕཊ༔ ཅེས་བདག་དང་ལྷ་འདྲེ་གང་དུ་ཡང་མི་དམིགས་པའི་ངང་དུ་མཉམ་པར་འཇོག་པའོ༔ གལ་ཏེ་དེས་
ཚར་ཚད་མ་བྱུང་ན་སྔོན་འགྲོ་གོང་དང་མཚུངས་པ་ལ༔ རང་གི་རྣམ་སྨིན་ཤ་ཁྲག་གིས་འཇིག་རྟེན་གྱི་ཁམས་ཐམས་ཅད་ཁྱབ་པར་བསམ་ལ༔ ཁྱད་པར་བདག་ལ་གནོད་པར་བྱེད་
པའི་དམ་སྲི་རྒྱལ་འགོང་གི་རིགས་སུ་གྱུར་པ་ཐམས་ཅད་བཛྲ་ཨཾ་ཀུ་ཤ་ཛཿ ཉེར་གཅིག་གིས་བཀུག་ལ་ཤ་ཁྲག་ལ་ཀྱམ་བཞིན་དུ་ཟ་བའི་ངང་ལ༔ ཕཊ༔ ཅེས་པས་འཇིག་རྟེན་གྱི་ཁམས་

༄༅། །གཞན་ནས་ཤིན་ཏུ་དྲག་ཅིང་གཏུམ་པའི་རྒྱལ་པོ་སྟེ༔ སྟག་དང་སེངྒེ༔ གཟིག དོམ་ལ་སོགས་པར་ཞོན་པའི་ཚོགས་དཔག་ཏུ་མེད་པ་བྱུང་ནས་ཤ་ཁྲག་ལན་
ཆགས་འདོད་པའི་དམ་སྲི་རྒྱལ་འགོང་དང་བཅས་པ་སྐད་ཅིག་ཉིད་ལ་ཟོས་པར་བསམ་མོ༔ ཕཊ༔ ཅེས་པས་ལས་བྱེད་གཙོ་མོ་དང་བཅས་པ་ནམ་མཁའ་ལ་འཇའ་ཡལ་བ་ལྟར་མི་
དམིགས་པར་མཉམ་པར་འཇོག་གོ༔ མོ་གདོན་བསེན་མོའི་དམིགས་པ་ནི༔ སྔོན་འགྲོ་གོང་དང་འདྲ་བ་ལ༔ ཕཊ༔ རང་ཉིད་སྐད་ཅིག་གིས་ལྕགས་ཀྱི་སྡིག་པ་ནག་པོ་མགོ་
དགུ་རྭ་བཅོ་བརྒྱད་པ༔ ལུས་ལས་མེའི་ཚ་ཚ་འཕྲོ་བ༔ དྲི་མི་ཞིམ་པས་དཔག་ཚད་ཁྱབ་པ་ཞིག་ཏུ་བསམ་ལ༔ དེ་ལས་འོད་ཟེར་འཕྲོས་པས་སྣང་ཞིང་སྲིད་པའི་ལྷ་འདྲེ་དང་༔
ཁྱད་པར་མོ་གདོན་གྱི་རིགས་སུ་གྱུར་པ་ཐམས་ཅད་ལྕགས་ཀྱུའི་ཕྱག་རྒྱ་དང་བཅས་བཛྲ་ཨཾ་ཀུ་ཤ་ཛཿ ཉེར་གཅིག་གིས་བཀུག་པས༔ རང་ཉིད་དང་པོ་སྙོམས་པར་ཞུགས་པར་བསམ་མོ༔ བདག་

ལུས་མཐོང་བས་ཀྱམ་པའི་དྲོད་ཀྱིས་ཚིག་དྲི་མི་ཞིམ་པས་མྱོས་པར་གྱུར་ནས༔ སྡུག་བསྔལ་བར་བསམ་མོ༔ ངག་ཏུ་བསེན་མོ་ཁྱོད་འདོད་ཆགས་ལ་མངོན་པར་དགའ་བ་ཡིན་པས་བྱང་ཆུབ་
མ་ཐོབ་ཀྱི་བར་དུ་མི་འབྲལ་བར་བྱའོ༔ ཞེས་དབྱིངས་རིག་བསྲེས་ལ་མཉམ་པར་འཇོག་པར་བྱའོ༔ མ་ནིང་ཀླུའི་དམིགས་པ་ནི༔ སྔོན་འགྲོ་གོང་དང་འདྲ་བ་ལས༔ རང་ཉིད་
སྐད་ཅིག་གིས་སྦྲུལ་ནག་ཤིན་ཏུ་ཆེ་བ༔ མཇུག་མ་རྒྱ་མཚོའི་དཀྱིལ་ནས་འཁྱིལ་པ༔ མགོ་བོ་ཚངས་པའི་འཇིག་རྟེན་དུ་སླེབས་པ་ཞིག་ཏུ་བསམ་ལ༔ བདག་ལ་གནོད་པར་བྱེད་
པའི་འོག་གདོན་ས་བདག་ཀླུ་གཉན་གྱི་རིགས་སུ་གྱུར་པ་ཐམས་ཅད་སྐད་ཅིག་ཉིད་དུ་བཀུག་ལ༔ དེ་དག་གི་ལུས་ལ་བདག་ཉིད་འཁྲིལ་ཞིང་༔ སྙིང་པོ་ཡི་བྱང་ཆུབ་མ་ཐོབ་བར་དུ་མི་འབྲལ་
བར་བྱའོ༔ ཞེས་ག་ཏུ་བརྗོད་ཅིང་དབྱིངས་རིག་བསྲེའོ༔ ཀེང་རུས་དཀར་ནག་གི་དམིགས་པ་ལ༔ ཐོག་མར་འོག་ནད་བསྲུང་བའི་དམིག་པ་ནི༔ ཕཊ༔ ཅེས་རང་

༄༅། །ཉིད་སྐད་ཅིག་གིས་ཀེང་རུས་དཀར་པོའི་རྣམ་པ༔ ཁ་མིག་ཚིག་པ་རྣམས་ལ་མེ་རབ་ཏུ་འབར་བ་གསལ་བཏབ་སྟེ༔ ཕཊ༔ ཅེས་དབྱིངས་རིག་བསྲེས་ལ་མཉམ་པར་
འཇོག་པའོ༔ མཐུ་ཟློག་ཀེང་རུས་ནག་པོའི་དམིགས་པ་ནི༔ རང་ཉིད་སྐད་ཅིག་གིས་ཀེང་རུས་ནག་པོ་འཇིགས་སུ་རུང་བ་ཡ་ང་བ་ཕྱག་གཡས་དབྱུག་ཏོ་དང་༔ གཡོན་མེའི་ཞགས་པ་འཛིན་པ༔
དེའི་ལུས་ལས་འོད་ཟེར་གྱི་ཚོགས་དཔག་ཏུ་མེད་པ་འཕྲོས་པས་གནོད་བྱེད་རྦད་འདྲེའི་རིགས་སུ་གྱུར་པ༔ རིགས་དང་བཅས་པ་ཐལ་བ་རྡུལ་ཕྲན་བཞིན་དུ་བསྲེགས་པར་བསམ་ཞིང་༔ ཕཊ༔ 
ཅེས་ཁམས་གསུམ་ཐམས་ཅད་རང་གི་ཞབས་འོག་ཏུ་ཆུད་པའི་ངང་ལ་མཉམ་པར་འཇོག་པའོ༔ དེས་བྱད་ལྟས་བཟློག་པར་མ་གྱུར་ན༔ ཕཊ༔ ཅེས་བདག་ལ་གནོད་ཅིང་འཚེ་
བར་བྱེད་པའི༔ ཆོས་སྐྱོང་རྦད་འདྲིའི་རགས་སུ་གྱུར་པ་ཐམས་ཅད༔ རང་ག་ལུས་གཞལ་ཡས་ཁང་༔ དབང་པོ་ལྔ་མེ་ཏོག༔ དོན་སྙིང་ལྔ་འདོད་པའི་ཡོན་ཏན་ལྔ་རུ་བྱིན་

གྱིས་བརླབས་ལ༔ ཁྱད་པར་སྙིང་དབུས་ཆོས་སྐྱོང་གི་ཕོ་བྲང་གསལ་བཏབ་ལ༔ ཕོ་བྲང་གིས་རྟེན་བཅས་ཏེ་ཐུགས་དམ་བསྐངས་ཤིང་༔ དབྱེར་མེད་ཁྱབ་གདལ་གྱི་ངང་དུ་མཉམ་
པར་བསྲེ་བའོ༔ དེ་ལྟར་གཅོད་དམིགས་པའི་རིམ་པ་རྣམས་གྲུབ་ནས༔ ཚར་ཚད་འདྲ་བའི་ལྷོང་ཚད༔ ལྷོང་ཚད་འདྲ་བའི་ཚར་ཚད༔ གཉིས་ཀ་འདྲ་བའི་འདྲེས་མ༔ འདྲེས་
མ་འདྲ་བའི་བག་ཆགས་ཀྱི་དམིགས་པ་གཅིག་ཏུ་དབྱེ་དཀའ་བ་བྱུང་ན༔ ཐོ་རངས་དཀར་འགྱེད༔ ཉི་གྲོས་ཁྲ་འགྱེད༔ ནུབ་མོ་དམར་འགྱེད༔ སྲོད་ལ་སྡིག་སྦྱངས་ནག་འགྱེད་
བྱ་སྟེ༔ དེས་ཆོད་པར་མ་བྱུང་ན༔ སྐད་ཅིག་དེ་ཉིད་ལ་རང་ཉིད་རྡོ་རྗེ་རྣལ་འབྱོར་མར་གསལ་བའི་ཐུགས་ཀ་ནས་འོད་ཟེར་ནག་པོ་ཚ་ལ་རྩུབ་པ་འཕྲོས་པས༔ མཐོ་སྲིད་པའི་རྩེ་མོ་ནས༔
དམའ་ན་རཀ་དམྱལ་བ་ལྕགས་སྲེག་གི་ས་གཞི་ན་ཡོད་པའི་སྣང་ཞིང་སྲིད་པའི་ལྷ་འདྲེ་ཐམས་ཅད་རང་དབང་མེད་པར་བཀུག་ནས་རང་གི་ལུས་ལ་བསྟིམ་ཞིང་༔ ཕཊ༔ ཅེས་བདག་དང་

༄༅། །ལྷ་འདྲེ་གང་དུ་ཡང་མི་དམིགས་པའི་ངང་དུ་བཞག༔ གཉིས་ལ་མཉམ་པར་འཇོག་པའོ༔ ཚར་ཚད་འདྲ་བའི་ལྷོང་ཚད་ནི༔ བདག་ལ་གོས་དམར་པོ་དང་༔ ཤ་དམར༔
ཁྲག་དམར་སྟེར་བ་དང་༔ ངན་སྐྱུག་གིས་དྲིས་ཟོས་པ་དང་༔ མ་གུས་པའི་ཕྱག་བྱ་བ་དང་༔ རོལ་ཆ་སྐད་མེད་པར་བརྡུང་པ་དང་༔ གཞན་ལ་སྐད་གསེང་པོར་བཏང་ཡང་སྐད་མི་ཐོས་
པ་སོགས་བྱུང་ན༔ ཚར་ཚད་འདྲ་བའི་ལྷོང་ཚད་ཡིན་ལ༔ ལྷོང་ཚད་འདྲ་བའི་ཚར་ཚད་ནི༔ དུད་འགྲོ་རྭ་ཅན་གྱིས་བརྡུང་པ་དང་༔ རྣག་ཁྲག་ཟག་པ་དང་༔ མཚོན་རྣོན་པོས་
རྒྱབ་ནས་མྱག་བཅད་ཅིང་༔ ལུས་དུམ་བུར་གཏུབ་པ་དང་༔ རང་གི་ཕུང་པོ་རང་གིས་གཏོར་བ་དང་༔ དེ་དག་ནི་ལྷོང་ཚད་འདྲ་བའི་ཚར་ཚད་དོ༔ གཉིས་ཀ་འདྲ་བའི་འདྲེས་
མ་ནི༔ ནམ་སྟོད་བདག་ལ་དངོས་པོ་འབུལ་བ་དང་༔ བཀུར་སྟིའི་སྒོ་ནས་གུས་བཏུད་བྱེད་པ་འབྱུང་ལ༔ ནམ་སྨད་དུ་ནང་ལ་བཟློག་པ་ནི༔ གཉིས་ཀ་འདྲ་བའི་འདྲེས་མའོ༔ འདྲེས་

མ་འདྲ་བའི་བག་ཆགས་ནི༔ རང་གི་ཤེས་རྒྱུད་ཀྱི་ཉོན་མོངས་པ༔ གང་ལ་ཆགས་ཞེན་ཆེ་བ་ཞིག་བྱུང་ན༔ བག་ཆགས་ཡིན་པས༔ རང་སྣང་ལ་ངོ་ཤེས་པར་བྱས་ནས་མཉམ་
པར་བཞག་པའོ༔ ཚར་ཚད་མཐར་ཕྱིན་པ་ནི་ལུས་རྒྱན་བཟང་པོ་བཏགས་པ་དང་༔ མཁའ་ལ་འཕུར་ཞིང་ཉི་ཟླ་གདན་དུ་བཏིང་བ་དང་༔ ལྷ་མ་སྲིན་རྣམས་ཆོས་ཞུ་ཞིང་ལུས་ལས་
འོད་འཕྲོ་བ་དང་༔ གོ་མཚོན་བཟང་བོས་སྨྲས་ནས་བདུད་ཀྱི་སྡེ་བཅོམ་པ་དང་༔ གླང་ཆེན་དང་སེངྒེ་ཞོན་པ་དང་༔ མཁའ་ལྡིང་གི་སྤྱི་གཙུག་ཏུ་བསྡད་པ་དང་༔ གླིང་བཞི་དབང་
བསྒྱུར་བའོ༔ གསང་བའི་ཚར་ཚད་ནི༔ འཇིག་རྟེན་ཆོས་བརྒྱད་ཀུན་ནས་ཆུང་དུ་སོང་བ་དང་༔ ཕུང་པོ་ལ་གཅེས་འཛིན་གྱི་ཞེན་པ་དང་བྲལ་བ་དང་༔ མཉམ་བཞག་གོང་དུ་འཕེལ་
ལ་ནི་མཆོག་གི་ཚར་ཚད་དོ༔ ལྷོང་ཚད་མཐར་ཐུག་པ་ནི༔ རི་བོ་ཆེན་པོས་ནོན་པ་དང་༔ རྒྱ་མཚོ་ཆེན་པོའི་གཏིང་དུ་བྱིངས་བ་དང་༔ ཉི་ཟླ་ནུབ་ནས་ཤར་ལ་རྒས་པ་དང་༔ རང་

༄༅། །གི་ལུས་ཀྱི་ནང་དུ་སྦྲུལ་དང་སྡིག་པ་ཞུགས་པ་དང་༔ སྔར་བས་ཉོན་མོངས་པ་རགས་སུ་སོང་བ་དང་༔ རང་སྣང་དགྲ་འཛིན་གྱི་སྣང་བ་རྒྱུན་མི་ཆད་པ་དང་༔ དེ་
དག་སྦྱོར་ལ་འཇུག་པའི་ཚེ་ན་ཤིན་ཏུ་འཚེར་ཞིང་བྱིངས་རྒོད་རྨུག་གསུམ་གྱི་དབང་དུ་འགྲོ་བ་དང་༔ གློ་བུར་གྱི་གཉན་ནད་དྲག་པོ་རྣམས་ནི༔ ལྷོང་ཚད་མཐར་ཐུག་པ་ཡིན་པས༔ ཞེས་
གཅོད་ཀྱི་སྒོ་ནས་དམིགས་པ་གོང་མ་ལ་གནད་དུ་བསྣུན་ཅིང་༔ དབྱིངས་རིག་བསྲེ་བའོ༔ དེ་ལྟར་ཚར་ཚད་སོགས་འགྲིག་ནས་གནས་སྐབས་སོགས་ཀྱི་དམིགས་པའི་རིམ་
པ་ནི༔ རང་ལུས་གོང་གི་དཀར་འགྱེད་དང་མཚུངས་ལ༔ རྣམ་སྨིན་ཤ་ཁྲག་གི་ལུས་ཡེ་ཤེས་ཀྱི་བདུད་རྩིར་གྱུར་པ་དེ་ཉིད༔ ལྷ་ཡི་གཞལ་མེད་ཁང་དང་༔ སྐྱེད་མོས་ཚལ༔
དཔག་བསམ་གྱི་ཤིང་༔ རྣམ་སྨིན་གྱི་ཕུང་པོ༔ རང་གི་ཡིད་ལ་ཅི་འདོད་པའི་དངོས་པོར་གྱུར་པར་བསམ་ལ༔ བྱམས་པ་ཆེན་པོའི་སེམས་བསྐྱེད་ཀྱི་ངང་ནས་སྣང་ཞིང་

སྲིད་པའི་ལྷ་འདྲེ་ཁྱེད་རྣམས༔ བདག་གིས་ལུས་ཀྱི་སྦྱིན་པ་འདི་ལ་བརྟེན་ནས༔ ལུས་ཀྱི་ན་ཚ༔ སེམས་ཀྱི་སྡུག་བསྔལ༔ ཚེ་འཁོར་བ་ཐོག་མེད་ནས་བསགས་པའི་ལན་ཆགས་
བུ་ལོན་ཐམས་ཅད་འདིས་འཁོར་བར་གྱུར་ཅིག༔ ད་ལྟ་ལུས་ཀྱི་སྦྱིན་པ་འདི་ལ་བརྟེན་ནས༔ མ་འོངས་པ་ན་འཁོར་གྱི་ཐོག་མར་སྐྱེས་ནས་དམ་པ་ཆོས་ཀྱི་བདུད་རྩིས་ཚིམས་པར་བྱས་
ནས་བྱང་ཆུབ་ཆེན་པོའི་གོ་འཕང་ཐོབ་པར་གྱུར་ཅིག༔ སྨོན་ལམ་འདེབས་ཤིང་དབྱིངས་རིག་བསྲེ་བའོ༔ ཐོག་དམིགས་ནི༔ གཉན་ས་རི་ཁྲོད་འགྲིམ་པ་ཕྱིའི་གཅོད་ཀྱི་དུས་སུ་གནམ་
ལྕགས་ཀྱི་འཇིག་པས་འཚེ་བ་བྱུང་ན༔ སྐད་ཅིག་གི་རང་གིས་ཡུལ་ལྗོངས་དེ་གསེར་གྱི་འཁོར་ལོ་རྩིབས་སྟོང་དང་ལྡན་པ༔ མདུན་ནས་ས་ཡི་ལྷ་མོ་བརྟན་མས༔ རྩིབས་རྣམས་
ལ་ས་བདག་ཀླུ་གཉན་དང་བཅས་པ་བདག་ལ་གུས་བཏུད་ཀྱི་ཚུལ་དུ་བསམ་ཞིང་༔ ལྟེ་བར་གསེར་གྱི་རྡོ་རྗེ་རྩེ་ལྔ་པ་གྱེན་དུ་བསྒྲེངས་བ༔ དེའི་ལྟེ་བར་རང་དང་བསྲུང་བྱའི་ཚོགས་གསལ་

༄༅། །བའི་སྤྱི་གཙུག་ཏུ༔ སངས་རྒྱས་ཀླུ་དབང་གི་རྒྱལ་པོ་གསལ་བཏབ་ཅིང་༔ མཚན་ལན་བདུན་ནམ་འཇིགས་པ་མ་སྒྲོལ་གྱི་བར་དུ་བརྗོད་ཅིང་མཉམ་པར་འཇོག་པའོ༔
གལ་ཏེ་དེས་ཞི་བར་མ་གྱུར་ན༔ རང་ཉིད་སྐད་ཅིག་གིས་སེ་ཀར་མོའི་འཁྲུལ་འཁོར་བྱས་ལ༔ འོག་སྒོ་ཏར་རེ་ཡོད་པར་བསམ་ལ༔ ཕཊ༔ ཅེས་པས་སྐར་མདའ་དེ་ཉིད་ལས་
གནམ་ལྕགས་ཀྱི་དྲག་པོ་བབ་ནས༔ རང་གི་ཚངས་བུག་ཐོན༔ སྣང་ཞིང་སྲིད་པའི་ལྷ་འདྲེ་ཐམས་ཅད་གནས་རྟེན་དང་བཅས་པ་ཐལ་བ་རྡུལ་ཕྲན་བཞིན་དུ་བསྲེག་པར་བསམ་ཞིང་༔ ཕཊ༔ 
ཅེས་དབྱིངས་རིག་བསྲེ་བའོ༔ འདི་ནི་ཤིན་ཏུ་ཟབ་པའི་མགོ་གནོན་ནོ༔ རྗེས་བསྔོ་བ་སྨོན་ལམ་གྱིས་རྒྱས་འདེབས་པའོ༔ ས་མ་ཡཱ༔ ཁ་ཐཱཾ༔

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གཤིན་རྗེའི་ཡང་ཟློག་སྤུ་གྲི་རེག་གཅོད་བཞུགས་སོ༔

༄༅། ། གླཤབཙོRཆོཊཤཊཐརྨ། ལོག་འདྲེན་སྲིན་པོའི་ཚོགས་རྣམས་ཁ་གནོན་ལ༔ པད་འབྱུང་ང་ནི་རྔ་ཡབ་གླིང་དུ་འགྲོ༔ མ་འོངས་བོད་ཁམས་འགྲོ་བ་གདུལ་དཀའ་ཡང་༔
ང་ཡི་རིག་འཛིན་སངས་རྒྱས་ཀུན་གྱི་སྲས༔ འགྲོ་བ་འདུལ་ཕྱིར་མ་ངེས་སྣང་ཚུལ་ཅན༔ འོད་ཟེར་མིང་ཅན་སྙིང་པོའི་དགོངས་དོན་འཛིན༔ མཐོང་ཐོས་སྐྱེས་བུ་དོན་དང་ལྡན་
ན་ཡང་༔ གུས་པར་མི་འདུན་འགྲན་སེམས་ལོག་རྟོག་མང་༔ དུས་ཀྱི་དབང་གིས་སྐྱེ་བརྒྱུད་བར་ཆད་ཆེ༔ གཞན་སྐྱོན་རིགས་ལྡན་ཕྱག་རྒྱས་གསོལ་མི་འདེབས༔ བར་ཆད་རང་རྒྱུད་
རིད་བའི་དབང་སོང་ན༔ གླང་སྟག་གཉིས་ལ་སྐྱེ་བ་འཕོ་ཉེན་ཆེ༔ བོད་ཁམས་བདུད་སྤྲུལ་རྒྱལ་བསེན་འབྱུང་བོས་གང་༔ འགྲོ་ལ་གནོད་པ་འབྱུང་བཞིའི་ནད་སློང་ཞིང་༔ ལུས་སེམས་

༄༅། །འཁྲུག་པས་འཁྲུལ་པ་སྣ་ཚོགས་འཆར༔ འོན་ཀྱང་ང་ཡི་རྗེས་འཇུག་ལས་སྨོན་ཅན༔ སྐུ་གསུང་ཐུགས་གཏེར་ཟབ་མོའི་སྒོ་འབྱེད་པས༔ དུས་བབས་དབང་གིས་ཕན་
པ་དཔག་མེད་ཀྱང་༔ ལོག་རྟོག་སྐྱེ་བོའི་བར་ཆད་དུ་མ་འབྱུང་༔ བདེན་པའི་ལུགས་བཞིན་དེ་ལ་འདུད་གྱུར་ན༔ ཐཏྱམཏྲཏམོཾ་ཏཕྱི་རབས་ཀུན༔ རྐྱེན་ངན་དགྲ་བགེགས་སྲོག་
ལ་རྒོལ་བ་དང་༔ དཔོན་སློབ་དམ་སེལ་སྙིང་པོའི་བསྟན་ལ་གནོད༔ དེ་དག་སྒྲོལ་ཕྱིར་ཟློག་སྔགས་སྤུ་གྲི་བཞག༔ མ་འོངས་སྙིང་ལ་ཆོངས་ཤིག་ས་མ་ཡ༔ རྒྱ་རྒྱ་རྒྱ༔ ཁྠཾ༔
གང་དུ་གནས་ཤིང་བསྒྲུབ་པའི་ས་ཕྱོགས་དེར༔ གནམ་ལྕགས་ཨུར་མོ་གྲུ་གསུམ་གཅིག་ཏུ་བསྒོམ༔ དེ་ལས་མེ་ཡི་ཚྭ་ཚྭ་ཐོག་ལྟར་འཕྲོས༔ བྱད་མ་ལྷ་སྲུང་སྐད་ཅིག་བསྲེགས་

པར་བསམ༔ དེ་ཡི་ཕྱི་རིམ་གནམ་ལྕགས་འཁོར་ལོ་ཡི༔ རྩིབས་སྟོང་ལྡན་པས་དགྲ་བགེགས་ཧྲུག་ཧྲུག་བཅད༔ གཤིན་རྗེ་མ་མོ་བདུད་སྲིན་སྤྲིན་བཞིན་འཁྲིགས༔ དེ་ཡི་ཕྱི་རིམ་
རྡོ་རྗེ་མཚོན་ཆ་དང་༔ འབྱུང་ལྔའི་སྲུང་འཁོར་སྤུ་གྲི་རེག་གཅོད་ལྟར༔ ཕྱི་རོལ་འཁོར་བས་དགྲ་བགེགས་ཐུལ་བར་བསམ༔ ཨུར་མོའི་ནང་དུ་ཁྲོ་ཆུ་ཁོལ་མའི་དབུས༔ པདྨ་ཉི་མར་
གཤིན་རྗེ་ཆུ་གླང་གདན༔ དེ་སྟེང་རང་ཉིད་གཤིན་རྗེའི་རྒྱལ་པོ་ནི༔ སྐུ་མདོག་མཐིང་ནག་རལ་གྲི་གདེངས་པ་ཅན༔ དུར་ཁྲོད་ཆས་བརྒྱད་ཕྱག་གཡས་རལ་གྲི་དང་༔ གཡོན་པས་
སྡིགས་མཛུབ་ལྕགས་ཀྱུས་དགྲ་བགེགས་འགུགས༔ བཟླས་པས་རང་གི་སྙིང་གར་པད་ཉིའི་སྟེང་༔ གནམ་ལྕགས་རལ་གྲི་བསྣོལ་མ་གཡོན་འཁོར་བས༔ དཔའ་བོ་གྲི་ཁྲག་དགྲ་བོར་
བསམས་ནས་མིད༔ སྐད་ཅིག་ཤ་ཁྲག་དམར་ཐོར་སོང་བ་ལ༔ གསང་གནས་འཁོར་ལོར་གཤིན་རྗེ་མ་མོའི་ཚོགས༔ ཧབ་ཧབ་ཟོས་པས་ལྷག་མར་རྔམ་དུང་བསམ༔ ཨེ་ཀ་

༄༅། །དུ་ན་ཟློག༔ མ་ཧཱ་དུ་ན་ཟློག༔ ས་ག་དུ་ན་ཟློག༔ ར་ཙ་དུ་ན་ཟློག༔ སྭཾ་ཏྲི་རཀྵ་རུ་ན་ཟློག༔ མ་ཧཱ་རཀྵ་དུ་ན་ཟློག༔ ཨོཾ་ཨ་ཀྲོ་ཏེ་ཀ་ཤྲཱི་མཉྫུ་ཡ་མ་རཱ་ཙ་
ཟློག༔ ཨོ་ཏི་སྒྱུར་ཐི་ཁྲོམ་བྷ་ལ་ཡ་ཟློག༔ ཨོཾ་བཛྲ་གྷ་ལིང་ཀ་ཟློག༔ ཆྒེེ་ལ་བྷྱོ༔ ཡ་མ་རུ་ཏྲ་ཙ་ཤ་ད་ར་ས༔ བྱད་མ་ལྷ་སྲུང་དང་བཅས་པའི་སྲོག་ལ་མཱ་ར་ཡ་རྦད་རྦད༔ རྩ་
ལ་རྒྱུག་རྒྱུག༔ སྙིང་ལ་མྱོག་མྱོག༔ མཱ་ར་ཡ་རྦད༔ ལྷོའམ་ནུབ་ཀྱི་ཕྱོགས་སུ་ཁ་གཏད་ནས༔ བཟླས་ཚེ་ལྕེ་ཉིད་གནམ་ལྕགས་སོ་གཉིས་བསམ༔ ས་མ་ཡ༔
རྒྱ་རྒྱ་རྒྱ༔ དགོངས་དུས་གོང་གི་སྲུང་འཁོར་གསལ་བཞིན་དུ༔ རི་རབ་རྩེ་རུ་བདག་ཉིད་ཡོད་པར་བསམ༔ བང་རིམ་བཞི་པའི་སྟེང་ནས་གཟའ་བདུད་ནི༔ ཤིན་ཏུ་འཇིགས་ཤིང་མི་
སྡུག་གཟུགས་ཀྱི་ཁ༔ གནམ་ས་ཙམ་གདངས་མཆེ་གཙིགས་མིག་སྟོང་འཁྱུགས༔ གནོད་བྱེད་འབྱུང་ལུས་རྦད་རྦད་འཕངས་པ་ལ༔ རྔམ་རྔམ་ཚུལ་གྱི་འུབ་ཀྱིས་ཟོས་པར་བསམ༔

ཐལ་བརྡབ་དགྲ་ཡི་ཕྱོགས་སུ་ཟད་པའམ༔ ཡང་ན་རྒྱ་མཚོའི་ཀློང་དུ་ཐིམ་པར་བསམ༔ ས་མ་ཡ༔ རྒྱ་རྒྱ་རྒྱ༔ གནོད་བྱེད་གདོན་ལ་མནན་པ་བྱ་བ་ནི༔ སཱཙྪ་ནག་པོ་
རྟེན་འབྲེལ་མེད་པ་གཅིག༔ གྲུ་གསུམ་ནང་དུ་ལིང་ག་གནོད་བྱེད་གཟུགས༔ རིང་ཅིང་སྐེམ་ལ་ཉམ་ཐག་ལྕགས་སྒྲོག་བཅུག དེ་ཡི་སྙིང་གར་དྲག་པོའི་རྩ་སྔགས་བྲི༔ བསྐྱེད་རིམ་
ལྡན་པས་དགུག་གཞུག་ཡང་ཡང་བྱ༔ ཕྱིན་ཀ་ལོག་དྲིལ་སཱཙྪའི་ནང་དུ་གཞུག༔ རྡོ་རྗེ་རྒྱ་གྲམ་བྲིས་པས་ཞབས་བསྡམ་མོ༔ མལ་འོག་གྲུ་གསུམ་སཱཙྪ་མགོ་ལོག་གཞུག༔ རོ་
གཡམ་རྒྱ་གྲམ་བྲིས་ལ་དོང་ཁ་བཅད༔ དེ་ཉིད་རི་རབ་མོས་བྱས་མནན་པར་བསམ༔ དེ་སྟེང་འཇམ་བྱས་རང་གི་མལ་བཅའོ༔ རྒྱུད་ལྡན་བསྐྱེད་རྫོགས་བརྟན་པོས་མནན་པར་བསམ༔
ས་མ་ཡ༔ རྒྱ་རྒྱ་རྒྱ༔ བྱད་ཟློག་གཤིན་རྗེ་རྒོལ་དུ་མེད་པ་འདི༔ ཕ་རོལ་ཡང་ཟློག་མཁན་གྱི་གཤེད་མ་ཡིན༔ སྤུ་གྲི་རེག་ཆོད་གཤིན་རྗེ་ལོག་སྔགས་འདི༔ བེེ་རོ་ཁྱོད་དང་ལྷ་

༄༅། །སྲས་མ་གཏོགས་པ༔ རྗེ་འབངས་འཁོར་ནི་སུ་ལ་བསྟན་པ་མེད༔ ད་ལྟ་མ་སྤེལ་རིན་ཆེན་གཏེར་དུ་སྦོས༔ འདི་ཉིད་རྒྱས་པ་ཀ་བ་བཞི་ལ་ཡོད༔ འབྲིང་པོ་དབང་
ཕྱུག་གནས་སུ་སྦས་པའོ༔ བོད་ཁམས་འགོང་ཞུགས་ནང་ཞིག་འབྱུང་བའི་དུས༔ མཐའ་དམག་དབུས་ལུད་བོད་ཁམས་འཇོམས་ལ་ཉེ༔ དུས་ལ་བབ་བོ་སྙིང་ལ་ས་མ་ཡ༔ ཆོས་
མིན་སྤྱོད་ཅིང་གསེར་སྲང་སྟོང་བྱིན་ཡང་༔ འདི་ཉིད་སྤེལ་ཚོ་ང་ཡི་དམ་ལས་འདས༔ ཐོག་མར་མ་སྤྲེལ་ལོ་གསུམ་བར་དུ་སྦོས༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ 
གཏེར་རྒྱ༔ སྦས་རྒྱ༔ གསང་རྒྱ༔ གབ་རྒྱ༔ འོད་གསལ་སྣ་ཚོགས་རང་གྲོལ་གྱི་གཏེར་མའོ། །སརྦ་མངྒ་ལཾ།

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཡང་བཟློག་མེའི་སྤུ་གྲི་གསེར་གྱི་འབྲུ་གཅིག་མའི་
སྲུང་བ་སྲོག་གི་སྤུ་གྲི་ཞེས་བྱ་བ༔

༄༅། །རྩཀུན དགུར་གསལ། རྒྱ་གར་མཁས་པ་འཇམ་དཔལ་བཤེས་གཉེན་གྱི༔ ཐུགས་ཀྱི་གཏེར་མཛོད་སྲོག་གི་སྤུ་གྲི་འདི༔ མུ་སྟེགས་སྟོན་པ་དབང་ཕྱུག་ཆེན་པོ་དང་༔ ནང་
པའི་སྔགས་པ་ལས་ཕུར་ཐོག་ཀུན་ཀྱང་༔ བསྒྲུབ་མཁན་རང་ཕུང་རང་ཤ་རང་གི་ཟ༔ རང་ཁྲག་རང་གིས་འཐུང་བའི་སྤུ་གྲི་འདི༔ ཕྱི་ནང་མཐུ་དང་བཟླས་པ་གང་བྱེད་ཀྱང་༔ བསྲུང་
བ་འདི་མཐོང་ཙམ་གྱིས་གྲོལ་གྱུར་ནས༔ བཏག་པས་ཕ་རོལ་ནུས་པ་བརླག་པར་བྱེད༔ སྙིང་གི་དཀྱིལ་ནས་ཕྱུང་ངོ་ང་ཡི་བུ༔ ཐུན་མོང་མ་ཡིན་ལག་ལེན་ནི༔ མཐིང་ཤོག་ཡང་ན་
སྦྲུལ་ནག་ལྤག་པ་ལ༔ བསྲུང་བ་སྦས་པའི་བསྲུང་ཡིག་ལྟར་བྲིས་ཤིང་༔ དཀྱིལ་དུ་རྫས་ཡིག་གསེར་གྱིས་འབྲུ་གཅིག་བཀོད༔ དེ་ཡི་ཕྱོགས་གཞིར་སྔགས་འདི་བྲི་བར་བྱ༔ ཋཙཏྲ༔

༄༅། །ཨོཾ་ན་མ་ཙི་ཧྲི་ཁྲི་ཧྲི་ཉི་མ་བྱིན་ཏ་ཡབ་བཟློག་བཟློག༔༼ཏྣ༽ཨཱོཾ་བཛྲ་རཀྴ་ཡཀྴ་ཨ་ཀུཤ་བཟློག༔ ཨོཾ་ཏྲག་རཀྴ་ཁ་མུན་ཙྟ་ཙྟ་བྷྱོ་བྷྱོ་རུ་ལུ་རུ་ལུ་ཡ་བཟློག་བཟློག༔ ཌྱཊཏྱ༔ ཨཱོཾ་
ཨོཾ་ཧ་ཧ་ཧེ་མོ་ཧ་རི་དྷ་ཡར་ནི་བཟློག་བཟློག༔ འདི་ནང་དུ་མགོ་ནི་བསྟན་བྱས་ལ༔ འབྲུ་གཅིག་མའི་མཐའ་མ་འཁོར་བར་བྲི༔ བྱུག་པའི་རྫས་ནི་ག་པུར་ཛ་ཏི་དང་༔ ཁ་ཆེ་གྷི་ཧཾ་སི་
དྷུ་གླ་རྩི་སྟེ༔ འདི་དྲུག་ཆུའི་འཁོར་ལོ་དག་ལ་ནི༔ ཡུག་ས་བབ་མ་ཐག་གི་བུ་མེད་ཀྱི། སྲིན་ལག་དག་གིས་གནམ་སྟོང་ཉིན་པར་བྱུགས༔ ཕྱི་ནས་དྲིལ་བའི་རྫས་ནི་བང་ང་དང་༔ གུ་
གུལ་རཀྟ་སྔགས་པ་ནུས་ཅན་གྱི༔ དྲི་ཆེན་དྲི་ཆུ་རྫས་ལྔ་སྙུག་ལ་བྱུགས༔ འཁོར་ལོ་རིན་ཆེན་སྣོད་གཞུག་རྣམ་ལྔའི་གོས༔ རྟེན་འབྲེལ་རབ་གནས་ཞབས་ལ་དྲིལ༔ གོང་གིས་

སྨྱུག་སྒྲུབ་ནང་གཞུག་ལ་ཆས་གཏུམ༔ ལག་ཀུན་མི་བརྒྱུད་མགུལ་ལམ་གཡོན་དུ་བཏགས༔ དུས་གསུམ་རྒྱལ་བས་གསུང་བའི་མཐུ་སྔགས་དང་༔ མུ་སྟེགས་ལྷ་སྲིན་མཐུ་རྩལ་ཅན་རྣམས་
ཡང་༔ མཐོང་བ་ཙམ་གྱིས་བརླག་པར་བྱེད་པར་འགྱུར༔ རྟ་རྨིག་ལྕགས་གཏུམ་འཛམ་གླིང་བསྐོར་གྱུར་ཀྱང་༔ འདི་ལས་ཟབ་པའི་གདམས་པ་ཡོད་རེ་སྐན༔ པད་འབྱུང་ང་ཡི་སྙིང་གི་ནང་ཁྲག་ཕྱུང་༔
ཟབ་མོ་འདི་ནི་གསེར་སྲང་རེ་དང་བསླུས༔ སྟོང་ཞུས་ཡོན་མེད་རྣམས་ལ་གཏེར་མི་བྱ༔ དེ་བས་སྙིང་ལ་སྦོས་ཅིག་ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ ཁ་ཐཾ༔ ཟབ་མོའི་གནད་འདི་བརྟག་པ་ནགས་
ཐུག་ནས༔ ཆམ་དུ་མ་ཕེབ་ཕན་ཚུན་གཡེང་བའི་དུས༔ རྫས་བཟློག་མྱུར་དུ་ཕུང་ཤིག་འདི་མེད་ན༔ གཅེར་བུ་གོས་མེད་ཡུལ་ངོར་ཞུགས་དང་འདྲ༔ སྙིང་ཁྲག་ལས་ཀྱང་དྭངས་མ་འདི་བྱུང་ངོ་༔ ས་མ་ཡཱ༔ རྒྱ་རྒྱ་རྒྱ༔ རྫས་ནི་གངས་
སེང་དཀར་མོའི་འབྲས་བུ་སྟེ༔ རི་རབ་གང་གི་སྐྱེ་ཤིང་དུག་ཅན་ཆུ༔ འདི་རྣམས་སྣ་ཁ་རེས་ཀྱང་བཤིགས་པར་གྱུར༔ ས་མ་ཡ༔ རྒྱ་རྒྱ་རྒྱ༔ མི་ཤིག་རྫས་ལ་རྨ་བྱའི་མདངས་ཉིད་དང་༔ གཟི་

༄༅། །མོ་བྱི་ཐུར་ཕ་ཝང་གླ་བ་སྟེ༔ རྫས་ཆེན་དེ་རྣམས་ཀུན་གྱིས་བཤིག་མི་འགྱུར༔ རྫས་བཞི་ཆ་སྙོམས་ཕ་ཝང་གྲོ་སྐོག་ཀྱིས༔ ཐོད་པར་བླུག་ལ་དཔུང་པ་གཡོན་དུ་བཅངས་༔ གཞན་
ཡང་འདི་ཡི་ཡོན་ཏན་བརྗོད་ལས་འདས༔ ཕྱི་འབྱུང་དུས་འདིའི་མིང་བཏགས་པའི༔ ལག་ཞིག་འབྱུང་ཡང་འདིའི་ནུས་པ་གྲངས༔ མ་འོངས་བཱེེ་རོ་ཁྱོད་ཀྱི་རིག་སྦྲུལ་ནི༔ དམན་པའི་ཚུལ་འཛིན་
གཏན་གྲོགས་ཀུན་གྱིས་ཀྱང་༔ རྟོག་པར་དཀའ་བའི་ལས་སྨོན་ཅན་དེ་ལ༔ སྔགས་སྲུང་མ་མོ་རྡོ་རྗེ་གཤོག་རྒོད་ཀྱིས༔ ཐུབ་པར་བསྲུང་ལ་དུས་ལ་བབ་ཚེར་སྦྲོད༔ ས་མ་ཡཱ༔ རྒྱ་རྒྱ་རྒྱ༔
གཏེར་རྒྱ༔ སྦས་རྒྱ༔ ཟབ་རྒྱ༔ ཁ་ཐཾ༔ མེ་མོ་ལུག་ལོ་རང་ལོ་སུམ་ཅུའི་ཐོག་སྦྲེལ་གྱི་ལོ་ཧོར་ཟླ་དྲུག་པའི་ཚེས་བཅུའི་ཉིན༔ གྲོགས་རི་རིན་ཆེན་སྤུངས་པའི་མགུལ་ནས་སྣ་ཚོགས་རང་གྲོལ་གྱིས་གདན་དྲངས་པའོ༔མངྒ་ལཾ༔ ག་སྨྲ་ཀ་བཞག་
ཁལ་ར་ང་༔ ཕྱོགས་བཟློག་ཚུལ་དུ་ཤེས་པ་བྱ༔ ཁ་བྱང་བྱང་སེམས་དཀར་དམར་ཆུས༔ བྱུག་ནས་འཁོར་ལོ་གསལ་བར་གྱུར༔ ཉི་ཟླའི་མདོག་ལ་སྟོན་པ་ཅེས༔ ཨོ་རྒྱན་ཕྱག་བྲིས་

དེ་ལྟར་དུ་བྱུང་ཡང་༔ འདིར་ཞལ་བ་ཤེས་བར་བྱའོ ཟབ་རྒྱུའོ༔ མངྒ་ལམ༔ རང་ཉིད་སྐད་ཅིག་གིས་རི་རབ་ཆེན་པོའི་སྟེང་དུ༔ རཱ་ཧུ་ལ་དབུ་དགུ་རུའི་མདའ་བ།ཞུ་འགེང་བར་བསྒོམ༔ སྤྱི་བོར་
ཕྱག་ན་རྡོ་རྗེ་བསྒོམ༔ ཨོཾ་རཱ་ཧུ་ལ་རུ་ཏྲ་མ་ཏྲི་ཧྲཱིཿསྭཱ་ཧཱ༔ ཞག་རེ་བཞིན་ཉེར་གཅིག་རེ་བཟླས་ན༔ སྟེང་གདོན་ན་ཞིང་གཞན་ལ་ཟེར་ཕོག་པ་བྱུང་ན་སྔགས་ཆུས་ཕན་པ་དང་ཡན་ལག་ཞལ་སོགས་ལ་ནངནས་བསྔགས་པ་དང༔ ཕྱི
ནག་སྔགས་བས་ཀྱང་ཕན་བའི་ཞུ་པ་དེ་ཤ༔ མངྒལཾ༔

༄༅། །བདྨའི་ཞལ་གདམས་རྩ་གསུམ་མཐོང་བ་རང་གྲོལ་ཡིད་འཐོག་ལས༔ ཟབ་མོ་ཁྱད་བར་གྱི་
གདམ་ངག་ཡང་གསང་ཟུང་གཅིག་མ༔

༄༅། །སྡུག་བསྔལ་རྨ་ནད་འཇོམས་པ་ལས༔ རྫས་སྔགས་གཉིས་ཀྱི་ཁྱད་པར་སྟེ༔ ཛཱ་ཁྱ།ཤཱ གསང་བའི་སྔགས་ནི་ཉིན་རེ་ཉེར་གཅིག་རེ༔ བཟླས་པ་འདི་ཡི་དམ་
ཚིག་སྟེ༔ ལུག་བསད་བལ་གྱི་རྩྭ་རྩེ་ནི༔ མ་ཉམས་པ་ལ་གསང་སྔགས་འདི༔ སྟོང་ཕྲག་གཉིས་ནི་རབ་སྔགས་ཤིང་༔ རྐང་ལག་མགོ་ནི་སོར་མོ་རྩེ༔ གཞན་གྱི་ལུས་ཀྱི་ཆ་
དང་མཚུངས༔ སྔགས་ཆུ་ཁོང་བཏང་རྫས་ལ་གདབ༔ དཀྲིས་མོ་རེ་བས་གྲིབ་ཅན་བསྲུངས༔ རང་ཉིད་མཁའ་ལྡིང་རྔམ་པར་བསྒོམ༔ ནད་གདོན་ཐམས་ཅད་ཟ་བར་བསམ༔ ཟབ་མོ་
གནད་ཀྱི་མན་ངག་འདི༔ པད་འབྱུང་སྙིང་གི་ཟུང་ཁྲག་གོ༔ ཅེས་པའི་བུ་ལ་གཏད་དོ་རྒྱ༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ སྦས་རྒྱ༔ གསང་རྒྱ་ངེེབ་ཤག༔ འུ་འུ་འུ༔

༄༅། ། སྤྱཙཱ།ཆཡནྟ༤ifleཏཱཏ ཨོཾ་གིར་བྷིར་ནི་བྷ་ཎ༔ བྷའུ་རི༔ ཙ་ཐ་རཿ མཱ་ཡ༔ ཤོན་ཤོན༔ དྷ་ན་ཀུ་རུ་ཀུ་ལ་ཀ་པ་ར་ཤྲཱི་རཿ སརྦ་ར་ས༔ བྷཀྵ་མི༔ སྐྱབས་སུ་འགྲོ་ཤིང་
སེམས་བསྐྱེད་མཁའ་སྤྱོད་མ་དམར་མོར་བསྒོམ༔ ལག་མཐིལ་གཡོན་དུ་བདུད་རྩིར་བསམ་ནས་བསྔགས་ཤིང་༔ མཐེབ་སྲིན་སྤྲད་ནས་གཡོན་བསྐོར་བྱ༔ རང་ཡི་དམ་དུ་གསལ་བའི་ལྟེ་བར་གསེར་གྱི་རྡོ་རྗེ་རྒྱ་
གྲམ་དེའི་སྟེང་དུ་གཡུང་དྲུང་རིས་སྔོན་པོ༔ དེའི་སྟེང་དུ་ཡེ་ཤེས་ཀྱི་མེ་བྱ་མ་སར་གྱི་སྒོ་ང་ཙམ་བསྒོམ་ལ་ཟ་ཞིང་འཁྲུལ་འཁོར་བྱ༔ གཡས་བསྐོར་གཡོན་བསྐོར་དགུ་བ་སྤུ་རྡོ་རྗེ་སྤྲོ་རྗེས་བསྔོ་བ་དང་སྨོན་ལམ་གདབ་བའོ༔
ཟབ་རྒྱ༔ སྦས་རྒྱ༔ གསང་རྒྱ༔ མངྒ་ལཾ༔ བར་མཚམས་འདིར་དཀར་ཆགས་ལྟར་ན་མ་ནང་དུ་ལེའུ་ཚན་དགུ་མ་ཚང་ལགས།

༄༅། །པདྨའི་ཞལ་གདམས་དགོངས་པ་རང་གྲོལ་ལས༔ པདྨ་རཱ་གའི་ཡང་གསང་བཀའི་སྲུང་མ་དྲེགས་པ་གསུམ་དྲིལ་བཞུགས་སོ༔

༄༅། །ཧ༥༩༥ཤབtཉt ཡེ་ཤེས་ཆེན་པོ་རོལ་པ་ལས༔ གང་ལ་གང་གིས་འདུལ་བའི་ཕྱིར༔ དྲེགས་པ་མིང་སྲིང་མཆོད་པའི་ཐབས༔ གསང་བ་ཡང་ཐིག་སྒྲིབ་པ་བཤགས༔ ཡང་དག་དོན་
གྱི་རྣལ་འབྱོར་བས༔ མཆོད་ཅིང་བསྐང་བར་བྱ་བ་ནི༔ ཧཱུྃ༔ གཉིས་འཛིན་རྟོག་པའི་རུ་ཏྲའི་ཚོགས༔ གཉིས་མེད་ཡེ་ཤེས་ཀྱིས་བསྒྲལ་བས༔ བག་ཆགས་ཤ་ཁྲག་རུས་པའི་
ཚོགས༔ བདེ་སྟོང་ཐབས་ཤེས་ཐོད་ནང་དུ༔ ཨོཾ་ཨཱཿཧཱུྃ་དང་ཧ་ཧོ་ཧི༔ ཟག་མེད་བདུད་རྩིར་བྱིན་གྱིས་བརླབས༔ ཧཱུྃ༔ ཀ་དག་ཡེ་ཤེས་མཁའ་འགྲོ་མ༔ གསལ་རྫོགས་མིག་སྟོང་
འོད་ཀྱི་བདག༔ རིག་པ་རྡོ་རྗེ་ལུ་གུ་རྒྱུད༔ མ་ལུས་འཁོར་བཅས་གཤེགས་སུ་གསོལ༔ རགློ་རཱ་ཧུ་ལ་བཛྲ་ས་དུ་ས་མ་ཡ༔ དབྱིངས་དང་རིག་པ་དཀྱིལ་འཁོར་འདིར༔ དུས་

༄༅། །གསུམ་འདུ་འབྲལ་མེད་པའི་སྐུ༔ སྣང་བ་ཡབ་ལ་སྟོང་པ་ཡུམ༔ རིག་པའི་ལྷ་ཚོགས་བཞུགས་སུ་གསོལ༔ པདྨ་ཏི་ས་མ་ཡ་སྟྭཾ༔ ཧཱུྃ༔ དུས་གསུམ་མ་འདྲེས་ཡེ་ཤེས་སྐུ༔ རྒྱུན་ཆད་
མེད་པ་གསང་བའི་གསུང་༔ འཆར་དང་ནུབ་པ་མི་མངའ་བའི༔ ཀུན་བཟང་དབྱེར་མེད་གུས་ཕྱག་འཚལ༔ ཨ་ཏི་པུ་ཧོ་པྲ་ཏི་ཛ༔ ཕྱི་ནང་གསང་བའི་མཆོད་གཏོར་དང་༔ སྨྱུག་རྒོད་
ཐིག་ལེའི་མཆོད་བཤམས་དང་༔ རང་བྱུང་སྙིང་གི་ཐིག་ལེ་ལ༔ བརྟེན་ནས་དྲེགས་པ་མིང་སྲིང་མཆོད༔ སྲིད་པའི་སྐྱོན་གྱིས་གོས་མེད་ཆུ༔ ཡེ་ཤེས་གསལ་འཚེར་མེ་ཏོག་དང་༔ ཡོན་
ཏན་སྤྲིན་ཚོགས་བླ་རེས་བརྒྱན༔ ཀུན་མཁྱེན་ཀུན་རིག་སྒྲོན་མེ་མཆོག༔ དུས་གསུམ་དྲི་མ་ལས་འདས་སྤོས༔ ཟག་མེད་ཡེ་ཤེས་བདེ་བའི་ཟས༔ རང་བྱུང་གྲག་སྟོང་མཆོད་པ་འབུལ༔ སརྦ་

ས་མ་ཡ་པཱུ་ཛ་ཧོ༔ ཧཱུྃ༔ འོད་ལྔའི་ཐིག་ལེའི་གཟུགས་རྣམས་དང་༔ ཨཱ་ལི་ཀཱ་ལི་རང་བྱུང་སྒྲ༔ ལྷུན་གྲུབ་ཡེ་ཤེས་དྲི་ཡི་མཆོག༔ ཏིང་འཛིན་རོ་བརྒྱ་ལྡན་པའི་ཟས༔ འོད་ལྔ་
རང་གསལ་ན་བཟའ་མཛེས༔ སྟོང་གསལ་འཛིན་མེད་ཆོས་ཀྱི་མཆོག༔ པཉྩ་ཀརྨ་གུན་པུ་ཙ་ཏི༔ ཧཱུྃ༔ ཆོས་དབྱིངས་མ་བཅོས་གཏོར་གཞོང་དུ༔ རིག་པ་རང་གསལ་གཏོར་མ་བཤམས༔
ཆོས་ཉིད་མངོན་སུམ་བྱིན་བརླབས་ཤིང་༔ ཉམས་སྣང་གོང་འཕེལ་བརྒྱན་གྱིས་སྤྲས༔ རིག་པ་ཚད་ཕེབས་ལྷ་ཚོགས་ལ༔ ཆོས་ཉིད་ཟད་པར་འབུལ་ལགས་ན༔ རོ་རྐྱང་ལས་ཀྱི་
རླུང་གཡོས་པས༔ གཟུང་འཛིན་རྟོག་པའི་བར་ཆད་རྣམས༔ མཐའ་བྲལ་དྷུ་ཏིའི་མཁའ་དབྱིངས་སུ༔ ཐིག་ལེ་ཆེན་པོར་བཟློག་ཏུ་གསོལ༔ མ་ཧཱ་བྷ་ལིང་ཏ་ཁཱ་ཧི༔ ཧཱུྃ༔ ཟབ་ཞི་
སྤྲོས་བྲལ་ཀ་པཱ་ལར༔ ལྷུན་གྲུབ་འོད་ལྔའི་བདུད་རྩི་བཀང་༔ ཀ་དག་ཆེན་པོར་བྱིན་བརླབས་པས༔ ཡེ་སངས་རྒྱས་པའི་དྲེགས་ཚོགས་ལ༔ རང་གྲོལ་ཆེན་པོར་འབུལ་

༄༅། །ལགས་ན༔ དུག་ལྔ་རྟོག་པའི་སྤྲིན་ཕུང་ལ༔ རིགས་དྲུག་འཁོར་བའི་ཆར་བབ་པས༔ ཡེ་ཤེས་ལྔ་ལྡན་ཉི་མ་ཡིས༔ བདེ་བ་ཆེན་པོར་བསྒྱུར་དུ་གསོལ༔ མ་ཧཱ་པཉྩ་ཨ་
མྲྀ་ཏ་ཁཱ་ཧི༔ ཧཱུྃ༔ དབྱིངས་རིག་བདལ་བའི་བྷན་དྷ་རུ༔ མཐའ་བྲལ་གཉུག་མའི་དམར་ཆེན་བསྐྱིལ༔ འོད་གསལ་ཆེན་པོར་བྱིན་བརླབས་ནས༔ འཁྲུལ་པ་རང་དག་དྲེགས་ཚོགས་
ལ༔ རིག་རྩལ་རྫོགས་པར་འབུལ་ལགས་ན༔ ཆགས་སྡང་འཁྲུལ་པའི་དམག་དཔུང་རྣམས༔ འདུས་མ་བྱས་པའི་ཡེ་ཤེས་ཀྱི༔ ཀུན་ཁྱབ་ཆེན་པོར་ཞི་བར་མཛོད༔ མ་ཧཱ་རཀྟ་
ཁཱ་ཧི༔ ཧཱུྃ༔ སྣང་སྲིད་མ་འགག་གསལ་བ་ལ༔ ཆགས་མེད་དག་པའི་ཡེ་ཤེས་ཀྱི༔ འདུ་བྱེད་སྤྲུལ་པར་བྱིན་བརླབས་ནས༔ དུས་གསུམ་མི་འགྱུར་དྲེགས་ཚོགས་ལ༔ མཉམ་ཉིད་
གཏོར་ཚོགས་མཆོད་པ་འབུལ༔ རང་རིག་དྲི་མེད་མཁའ་དབྱིངས་སུ༔ རང་བྱུང་ཡེ་ཤེས་ཉི་མ་ཡིས༔ རང་གསལ་སྣང་བ་རྒྱས་པར་མཛོད༔ མ་ཧཱ་གུ་ཎ་ཙཀྲ་པཱུ་ཙ་ལ་ཁ་ཧི༔ རང་སྔགས་

ཀྱིས་ཀྱང་འབུལ༔ །ཀཾ། ཧཱུྃ༔ རྩ་གསུམ་འདུས་པའི་ཡེ་ཤེས་ཀྱི༔ ཨ་ཧཾ་ཉི་ཟླའི་ཐིག་ལེ་ལ༔ ཀུན་ཁྱབ་འོད་ཀྱི་སྐར་ཚོགས་གསལ༔ སྒྲ་གཅན་ཚོགས་ཀྱི་རོལ་པ་ཡིས༔ སྙིང་ཁ་པདྨའི་
དབུས་གསལ་བའི༔ སྙོམས་འཇུག་སྦྱོར་བའི་བྱིན་རླབས་ཀྱིས༔ སྣང་བ་ཡབ་ཀྱི་རང་བཞིན་ཆེ༔ ཀུན་ཏུ་བཟང་པོའི་ཐུགས་དམ་བསྐང་༔ སྟོང་གསལ་ཡུམ་གྱི་ངོ་བོ་ཉིད༔ ཀུན་ཏུ་བཟང་མོའི་
ཐུགས་དམ་བསྐང་༔ གཉིས་མེད་རོལ་པའི་ཐུགས་རྗེའི་རྩལ༔ སྲས་མཆོག་རྡོ་རྗེའི་ཐུགས་དམ་བསྐང་༔ སརྦ་པཱུ་ཙ་མེ་གྷ་ས་མུ་དྲ་ཁ་ཧི༔ ཧཱུྃ༔ དབྱིངས་ལས་ཡེ་ཤེས་རང་ཤར་བས༔ རང་རིག་རྒྱལ་
པོ་སྒྲ་གཅན་འཛིན༔ ཁྱབ་འཇུག་ཆེན་པོའི་ཐུགས་དམ་བསྐང་༔ རང་སྣང་རྩལ་ཆེན་རྒྱས་པར་མཛོད༔ སྣང་ལ་རང་བཞིན་མེད་པའི་ཡུམ༔ ཀུན་ཏུ་བཟང་མོ་གནམ་ཞལ་མ༔ ཨེ་ཀ་ཙ་ཏིའི་ཐུགས་དམ་བསྐང་༔
དངོས་འཛིན་དབུ་མར་ཐིམ་པར་མཛོད༔ དབྱིངས་རིག་གཉིས་མེད་རྡོ་རྗེ་འཛིན༔ རྡོ་རྗེ་སེམས་དཔའ་དགྱེས་མཛད་པ༔ སྡེ་བརྒྱད་དྲིགས་དབོན་ཐུགས་དམ་བསྐང་༔ མཐའ་བརྒྱད་སྤྲོས་པ་

༄༅། །ཆོད་པར་མཛོད༔ སྣ་ཚོགས་མ་འགགས་མ་མོའི་ཚོགས༔ རྟེན་འབྲེལ་བཅུ་གཉིས་ཡང་དག་པ༔ སྟོང་ཆེན་ཉིད་ཀྱི་རང་བཞིན་ཅན༔ བརྟན་མ་བཅུ་གཉིས་འཁོར་དང་བཅས༔ ལུགས་འབྱུང་
བཅུ་གཉིས་གཏོར་མར་འབུལ༔ ལུགས་བཟློག་བཅུ་གཉིས་ཟད་པའི་མཐར༔ རིག་པ་ཡེ་ཤེས་རྟོགས་པར་མཛོད༔ མ་མཱ་ཁ་ཁཱ་ལ་ལཱ་ལེ་ལཱེཏ་ཏཱཏེ་ཏཱེ་མ་མ་སྲིང་འགྲོ་མ་སརྦ་པཱུ་ཙ་ཁཱ་ཧི༔ ཧཱུྃ༔ སྐྱེ་མེད་
སྟོང་པའི་གཏོར་གཞུང་དུ༔ འགག་མེད་རིག་པ་འོད་ཀྱི་རྫས༔ སྒྲ་འོད་ཟེར་གྱིས་རབ་བརྒྱན་ནསཿ འཁྲུལ་རྟོག་བར་དོ་རྣམ་བཞི་ལ༔ ཟོར་རེ་དུས་གསུམ་སྐྱེ་འགགས་མེད༔ མཉམ་ཉིད་ཀློང་དུ་བསད་པར་མཛོད༔
བྷྱོ༔བྷྱོ༔ ཧཱུྃ༔ སྐྱེ་མེད་ཆོ་འཕྲུལ་འབར་བའི་སྣོད ཕྱག་རྒྱ་བཞི་ལྡན་ལུ་གུ་རྒྱུད༔ འགྱུར་མེད་རྡོ་རྗེ་རི་རབ་གིང་༔ ཁང་བསེང་ཉིད་དུ་ཐིག་ལེར་བཟུང་༔ གཏོས་གྱུར་མེད་དོ་རྡོ་རྗེ་སེམས༔ ཐུབ་པར་འཆོངས་
ཤིག་ས་མ་ཡཱ༔ ཧཱུྃ༔ འདུས་མ་བྱས་ཤིང་ལྷུན་གྱིས་གྲུབ༔ རང་བྱུང་ཡེ་ཤེས་ཆོས་ཀྱི་སྐུ༔ རྡོ་རྗེ་རི་རབ་ལྷུན་པོའི་འོག གཟུང་འཛིན་རྟོག་པའི་རང་བྱུང་བདུད༔ མནན་ཏེ་ལྡང་བར་མ་གྱུར་ཏོ༔ སྟཾ་བྷ་ཡ་

ནན༔ ཧཱུྃ༔ རིག་པ་སྟོང་གསལ་མེ་དཔུང་དབུས༔ འཁྲུལ་རྟོག་སེམས་ཀྱི་བསྲེག་རྫས་དབུས༔ གཉིས་སྣང་རྟོག་པའི་ཡེ་ཤེས་ཀྱིས༔ རླུང་དང་གཉིས་མེད་མཐར་ཟད་པས༔ སྙིང་པོས་
བྱང་ཆུབ་གཏེར་དུ་གཏད༔ སརྦ་སིདྡྷི་ཕ་ལ་བྷྲུྃ༔ སྐྱེ་བ་མེད་ལ་འགག་པ་མེད༔ དུས་གསུམ་འཕོ་འགྱུར་མེད་པ་ལ༔ ཡིད་དམིགས་རླུང་གསུམ་གསལ་འོད་ཏུ༔ འདུ་འབྲལ་མེད་པར་ཐིམ་ཞིང་།
གསལ༔ ཀུན་ཀྱང་གཉིས་མེད་བཛྲ་མཱ༔ ཡེ་ཤེས་རྒྱུ་འཕྲུལ་ཤར་ནི༔ དངས་བའི་མཚོ་ལ་གཟའ་སྐལ་ལྟར༔ སྐུ་དང་ཡེ་ཤེས་མ་འདྲེས་པ༔ ལྷུན་གྲུབ་རྩ་བ་གསུམ་གྱི་ལྡང༔ ཧཱུྃ༔ དམིགས་མེད་ཆོ་
འཕྲུལ་རྒྱུ་མའི་གར༔ དགེ་ཚོགས་མ་འགག་མེ་ལོང་གཟུགས༔ འཛིན་མེད་ཆོས་དབྱིངས་དངས་བའི་སར༔ འཁོར་གསུམ་དམིགས་མེད་བྲལ་བར་བསྔོ༔ ཧཱུྃ་ཨཱ་ཨོཾ༔ སྐྱེ་བ་མེད་ལ་ཅིར་ཡང་
སྣང་༔ འགག་པ་མེད་པའི་ཡེ་ཤེས་ཀྱིས༔ གནས་མེད་འགྲོ་བའི་དོན་བྱས་ནས༔ དམིགས་མེད་རྫོགས་སངས་རྒྱས་གྱུར་ཅིག༔ ས་མ་ཡ༔ ཐ་མི་ཐི །ཁྃ། འུའུའུ༔ དྲིགས་པའི་རྩ་སྔགས་ཟུར་

༄༅། །བཀོར་གནད༔ མ་ཧཱ་ཀཱ་ལ་ཨེ་ཀ་ཙ་ཏི༔ རཀྴ་རཱ་ཧུ་ལ་ཡ་མ་ར་ཙ༔ བཛྲ་ས་ཏུ་ཕུ་ཏྲི་ཨ་ཡ་མ་དུ་རུ་ཙ་ཤ་ན༔ དྷརྨ་པ་ལ་བྷིཾ་ཏ་ཁ་ཁ་ཁཱ་ཧི་ཁཱ་ཧི༔ ཤཱིནྟཾ་པིུཥྟཾ་ཝ་ཤཾ་མཱ་ར་ཡ་ཕཊ༔ སརྦ་
སིདྡྷི་ཀུ་རུ་ཧོ༔ འདི་དོན་མན་ངག་གནད་དུ་ཆེ༔ རྒྱུད་དོན་རྒྱ་མཚོའི་རྨད་བྱུང་བཅུད༔ ད་ལྟ་འཇིག་རྟེན་མ་གྲགས་ཀྱང་༔ རྙིགས་མ་ལྔ་བདོའི་བར་ཚིགས་དུས༔ ཐུགས་བསྒྲུབ་ཡང་གསང་བླ་མེད་སྐོར༔ འདི་མེད་ཁོག་པའི་སྙིང་མེད་པས༔ དེ་ཕྱིར་འདི་ནི་
ཡང་གསང་གཏེར༔ སྙིང་གི་དཀྱིལ་དུ་ཡང་ཡང་སྦོས༔ འདི་ཉིད་འབེབས་དང་སྟོན་པའི་གནད༔ པདྨ་ང་ཡི་བྱིན་རླབས་ཤིང་༔ མཁའ་འགྲོ་ཀུན་གྱི་དངོས་གྲུབ་རྟེར༔ སྒྲ་འོད་དག་ཀྱང་འབྱུང་བར་འགྱུར༔ གྲོང་པའི་ཆོས་ཀྱི་མ་གོས་པའི༔ གྲོགས་དང་ལྡན་པ་
མཆོག་ཏུ་སྔགས༔ ཤེས་རབ་བློ་ལྡན་པདྨར་མོས༔ ཐུགས་ཀྱི་སྲས་དང་འཕྲད་པར་ཤོག༔ ཆོས་དང་བླ་མར་རབ་གུས་ནས༔ རིན་ཆེན་གསེར་དང་ཚོགས་འཁོར་བཅས༔ བསྒྲུབ་པའི་དམ་བཅའ་མནའ་རྒྱས་གདབ༔ རྒནཛརྒག།༔ ས་མ་ཡཱ༔ རྒྱ་རྒྱ་རྒྱ༔ འདི་
ཁོ་ནའོ༔ འདི་ཁོནའོ༔ འདིཁོ་ནའོ༔ ཡང་གསང་ཐུགས་ཀྱི་སྒྲུབ་པ་ལ༔ ལྷུན་གྲུབ་ཡེ་ཤེས་དབང་གི་འཕྲེང་༔ དེ་ཉིད་གསལ་བར་བྱེད་པ་ལ༔ བུ་ཡིག་ཡེ་ཤེས་གསང་བའི་སྒྲོན༔ གཉིས་གའི་གནད་ཡིག་གབ་པར་བྱུང་༔ རེགས་པ་ཡེ་ཤེས་ཆེན་པོ་ཡང་༔ གསང་

བ་སྙིང་ཐིག་ཉིད་བསྒྲུབ་པ༔ གང་གིས་བརྟེན་ཡང་མཆོག་ཐུན་འབྱུང་༔ འདི་ལས་མི་འདའ་གནད་ཐེམ་ཡིན༔ ཐུབ་པར་སྲུང་ཅིག་ས་མ་ཡ༔ དུས་བབ་པདྨའི་ཡིག་རེས་ཐོབ༔ དུས་མིན་ཀུན་གྱི་སྤྱོད་ཡུལ་མིན༔ ས་མ་ཡཱ༔ རྒྱ་རྒྱ་རྒྱ༔ ཏི་ཨ་ཐམ་རྒྱ༔
གཏེར་རྒྱ༔ དྲེགས་པའི་རྒྱ༔ མངྒ་ལམ༔ དགེའོ༔

༄༅། །བདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ མིང་དང་བྲལ་བའི་རྫོགས་རིམ་གྱི་དམིགས་རིམ་
འཆུག་མེད་གསལ་བྱེད་བཞུགས་སོ།།

༄༅། །ཨཱཐགྱ༤[སྒོངོལག་ལ། རྩ་བ་གསུམ་གྱི་ལྷ་ལ་ཕྱག་འཚལ་ལོ༔ ཐོག་མར་བྱ་བ་ལུས་གནད་དང་ལྡན་པའི་ངང་ནས༔ མིང་མེད་མིང་བཏགས་རྡོ་རྗེ་སེམས་དཔའ་ལ༔ ལྷན་སྐྱེས་འདུ་
འབྲལ་མེད་པར་སྐྱབས་སུ་མཆི༔ ཞེས་པའི་གནས་ལུགས་བསྟན་ལ་ལེགས་པར་བ་པས༔ དེ་དོན་ཉམས་སུ་ལེན་པ་ནི༔ རླུང་འཛིན་མན་ངག་དང་མཐུན་པར་གཡས་ནས་གཡོན་དུ་བསྐོར་ཞིང་འབེབས་པ་དང་བཅས་
པ་སྔོན་དུ་སོང་བ་ནས༔ སླར་ཡང་རླུང་ཐེབས་བདུན་ལས་མི་ཉུང་བར་ཉམས་སུ་བླངས་རྗེས༔ རང་གི་སྨིན་མཚམས་ཀྱི་མདུན་གྱི་བྱང་ཆུབ་སེམས་དཔའ་སེམས་དཔའ་ཆེ། །ཞེས་བས་སྔོན་དུ་འགྲོ་སྤྱི་དང་བྱེ་བྲག་བསྟན་ནོ། །ནམ་མཁར་
འཇའ་འོད་འཁྱིལ་པའི་གུར་ཁང་གི་དབུས་སུ༔ རིགས་བསྡུས་པདྨ་འབྱུང་གནས་དཀར་ལ་དམར་བའི་མདངས་ཅན་བཞད་པ་དང་བཅས་པཿ རྡོ་རྗེ་སེམས་དཔའ་གསང་གོས་དང་ཕོད་ཆེན་

༄༅། །མཐིང་ཀ་དར་དམར་སེར་གྱི་ཆོས་གོས་དང༔ བེར་ཕྱམས་དམར་པོས་དབུ་ཞྭ་ལྷུབ་ཆེན་གསོལ་ཞིང༔ ཕྱག་གཉིས་མཉམ་བཞག་གི་སྟེང་ན་མཚན་དང་ལྡན་པའི་
ཀཱ་པ་ལ་བདུད་རྩིའི་གང་བ་བསྣམས་པ༔ ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་གནས་གསུམ་དུ༔ ཨོཾ་ཨཱཿཧཱུྃ་དཀར་དམར་མཐིང་གསུམ་ལས༔ འོད་ཟེར་བུན་བུན་བྱུང་ནས༔
རང་གི་གནས་གསུམ་མེར་གྱིས་ཁེངས་བཞིན་པས་ནས༔ སངས་རྒྱས་ཆོས་དང་དགེ་འདུན་གསུམ་ལ་སྐྱབས་མཆིའོ༔ བླ་མ་ཡི་དམ་མཁའ་འགྲོ་གསུམ་ལ་སྐྱབས་མཆིའོ༔ རྩ་དང་
རླུང་དང་ཐིག་ལེ་གསུམ་ལ་སྐྱབས་མཆིའོ༔ ངོ་བོ་རང་བཞིན་ཐུགས་རྗེ་གསུམ་ལ་སྐྱབས་མཆིའོ༔ ལན་ཅི་མང་གི་མཇུག་ཏུ༔ བདག་གི་ལུས་ངག་ཡིད་གསུམ་གྱི་སྡུག་བསྔལ་རྒྱུ་

བཅས་པ་དང་བྲལ་བར་གྱུར་ཅིག༔ བདག་གི་སྒོ་གསུམ་གྱི་བདེ་བ་རྒྱུ་དང་བཅས་པ་འདིས༔ སེམས་ཅན་ཐམས་ཅད་བདེ་བ་ཕུན་སུམ་ཚོགས་པ་དང་ལྡན་པར་གྱུར་ཅིག༔ བདག་
གིས་སྒོ་གསུམ་གྱི་ཟག་མེད་བདེ་བ་འདིས༔ སེམས་ཅན་ཐམས་ཅད་དགའ་བ་ཚད་མེད་པ་དང་ལྡན་པར་གྱུར་ཅིག༔ བདག་དང་སེམས་ཅན་གཉིས་བསྡུས་ཀྱི་ཆོས་ཐམས་ཅད་དེ་
བཞིན་ཉིད་ཀྱི་ངོ་བོ་རོ་གཅིག་པས༔ ཉེ་རིང་ཆགས་སྡང་དང་བྲལ་བའི་བཏང་སྙོམས་ཆེན་པོ་ལ་ཡུན་རིང་དུ་གནས་པར་གྱུར་ཅིག༔ བདག་གིས་སེམས་ཅན་ཐམས་ཅད་དོན་དུ་
སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར༔ མིང་དང་བྲལ་བའི་གདམས་པ་ཟབ་མོ་ཉམས་སུ་བླངས་བར་བགྱིའོ༔ ཞེས་པའི་སྐྱབས་སུ་འགྲོ་ཞིང༔ ཚད་མེད་པ་བཞི་དང༔ བྱང་ཆུབ་ཏུ་སེམས་བསྐྱེད་རྗེས༔
མོས་གུས་ཀྱི་གདུང་བ་དྲག་པོ་དང་བཅས་པའི་ངང་ནས༔ ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ ཞེས་པའི་བསྙེན་པ་བརྒྱའམ། ཉེར་ལྔ་ལས་མི་ཉུང་བར་བཟླས་རྗེས༔ སྒྲུབ་པ་མཆོག་གི་བསྙེན་པ་ནི༔ ཨོཾ་ཨཱཿཧཱུྃ་པདྨ་གུ་རུ་བཛྲ་

༄༅། །ས་མ་ཡཱ་ཛ༔ དྷརྨ་ཀཱ་ཡ༔ སམྦྷོ་ཀཱ་ཡ༔ ནིརྨ་ཀཱ་ཡ༔ ཙིཏྟ་སིདྡྷི་ཕ་ལ་ཧཱུྃ༔ ཞེས་བརྒྱ་སྟོང་བཟླས་རྗེས༔ མ་ཧཱ་གུ་རུའི་གནས་གསུམ་ལས་འོད་ཟེར་དཀར་དམར་མཐིང་གསུམ་བྱུང་༔
རང་གི་སྤྱི་མགྲིན་སྙིང་ཀ་རྣམས་སུ་ཐིམ་པས་བུམ་པ་གསང་བ་ཤེར་དབང་རྣམས་ཐོབ༔ བདག་གི་སྒོ་གསུམ་གྱི་སྒྲིབ་གཉིས་བག་ཆགས་དང་བཅས་པ་དག༔ རིགས་འདུས་གླུ་རུའི་
སྨིན་མཚམས་སུ་ཐིམ་བས༔ དབྱེར་མེད་ཁྱབ་བདལ་བཞི་རླུང་རིག་གཉིས་ཀྱིས་དོན་ལ་རྣམ་རྟོག་གི་སྤུན་ཐག་བཅད་ནས༔ རང་བབས་སུ་བཟོ་མེད་བློ་བྲལ་ངང་ལ་བཞག་པ་མ་གཡོས་བའོ༔ མཆན། དེ་ལྟར་སྔོན་འགྲོའི་རིམ་པ་
ཉེར་བར་སོང་ནས༔ དངོས་གཞི་རྫོགས་རིམ་གྱི་ལྷ་སྐུའམ༔ བདེ་སྟོང་གི་ལྷ་སྐུའི་དྭངས་མའི་རླུང་སེམས་ལས་གྲུབ་པའི༔ སྒྱུ་ལུས་ལྟར་ཉམས་སུ་ལེན་པ་ནི༔ མཉམ་བཞག་གི་ངང་ནས་སྐད་ཅིག་གིས་བར་སྣང་ནས་གློག་འགྱུ་བ་ལྟར་རང་
སྣང་ལྷུན་གྱིས་གྲུབ་པའི་གཞལ་ཡས་ཁང་༔ འཇའ་འོད་འཁྱིལ་པའི་གུར་ཁང་གི་དབུས་སུ་སྣ་ཚོགས་ཆུ་སྐྱེས་དང་སྒྲ་གཅན་སྦས་པའི་ཧེ་རུ་ཀ ཀུན་རྫོབ་རྡོ་རྗེ་རལ་གཅིག་ལེན། ཞེས་འགྲེའོ། ཉི་ཟླའི་གདན་ལ་རང་རིག་

དེ་བཞིན་ཉིད་ཀྱི་ངོ་བོ་རྒྱུའི་ཡི་གེ་ཧཱུྃ་མཐིང་ནག་ལས༔ འོད་ཟེར་ལྔ་ལྡན་ཀུན་འཕྲོས་པས༔ འཕགས་པ་མཆོད༔ སེམས་ཅན་གྱི་དོན་བྱས༔ ཚུར་འདུས་ཡོངས་སུ་གྱུར་པ་ལས༔ རང་
ཉིད་རྡོར་སེམས་ཧེ་རུ་ཀ་སྐུ་མདོག་མཐིང་ནག་དྭངས་ཤིང་གསལ་ལ་རྙོག་པ་དང་བྲལ་བ༔ ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ༔ ཅུང་ཟད་ཁྲོ་ཞིང་
ཆགས་པའི་ཉམས་དང་ལྡན་པ༔ ཐུགས་རྗེའི་སྤྱན་གསུམ་དང་ལྡན་པ༔ མཆེ་བ་མྱུ་གུ་ལྟར་གཙིགས་ཤིང་རབ་ཏུ་བཞད་པ༔ དབུ་སྐྲ་རལ་པ་ཐོར་ཚུགས་སུ་བཅིངས་པའི་ཟར་བུ་ཐུར་དུ་
གྲོལ་བ༔ སྤྱི་བོར་སྣ་ཚོགས་རྡོ་རྗེ་དང༔ གཡོན་དུ་ཟླ་བ་ཕྱེད་པས་མཚན་པ༔ ཐོད་སྐམ་ལྔའི་དབུ་བརྒྱན་དང༔ ཐོད་རློན་ལྔ་བཅུའི་དོ་ཤལ༔ རུས་པའི་རྒྱན་དྲུག་ལ་རིན་པོ་ཆེའི་ཟ་
ར་ཚག་དང༔ དྲིལ་བུ་གཡེར་ཁས་སྨྲས་ཤིང༔ སྟག་གི་སྤགས་པའི་ཤམ་ཐབས་སུ་གྲོལ་བ༔ ཞབས་གཡས་ཅུང་ཟད་བསྐུམས་ཤིང༔ གཡོན་བརྐྱངས་བའི་འདོར་སྟབས་ཀྱི་འགྱིང་བག་དང་

༄༅། །ལྡན་པའི་པང་དུ༔ ཡུམ་ཀུན་བཟང་རྡོ་རྗེ་རལ་གཅིག་མ་སྐུ་མདོག་མཐིང་ཀ༔ བཅུ་དྲུག་ལོན་པའི་ལང་ཚོའི་རྣམ་པ་ཅན༔ ནུ་མ་འབུར་ཞིང་བྷ་ག་རྒྱས་ལ་རུབ་པ་ཆགས་
པའི་ཟིལ་གྱིས་བརླན་ཞིང༔ ཕྱག་གཡས་གྲི་གུག་ནམ་མཁར་འཕྱར་ཞིང༔ གཡོན་ཐོད་ཁྲག་བསྣམས་ནས་ཡབ་ཀྱི་མགུལ་ནས་འཁྱུད་པ༔ སྐྲ་གྲོལ་བ་ལ་ཐོད་སྐམ་ལྔའི་དབུ་རྒྱན་དང༔
ཐོད་རློན་ཆུང་ངུའི་ལྔ་བཅུའི་དོ་ཤལ༔ མེ་ཏོག་སྣ་ཚོགས་པའི་ཕྲེང་བ་དང༔ ཕྱག་རྒྱ་ལྔས་བརྒྱན་ཅིང་བདེ་བ་ཆེན་པོའི་ཉམས་ལྡན་གྱིས༔ ཞབས་གཡས་བརྐྱངས་ཤིང་གཡོན་ཡབ་ཀྱི་རྐེད་ལ་
འཁྲིལ་བས༔ གཉིས་མེད་སྦྱོར་བ་ལ་བརྩོན་ཞིང༔ ཡབ་ཡུམ་སྐུའི་འོད་མདངས་ཕྱེད་བཞུགས་ཀྱི་རྣམ་པ་ཅན༔ གཉིས་ཀའང་བ་སྤུའི་བུ་ག་ཐམས་ཅད་དུ་ཐུགས་རྗེའི་སྤྱན་དང་ལྡན་ཞིང་༔ ཡེ་
ཤེས་ལྔའི་འོད་ཀྱི་རྦ་ཀློང་འཁྲུགས་པའི་དབུས་ན་བཞུགས་པའི༔ གནས་གསུམ་དུ་རྡོ་རྗེ་གསུམ་གྱི་ཡི་གེ་དང༔ ཨོཾ་ཨཱ་ཧཱུྃ༔ ཐུགས་ཀའི་སྔགས་ཕྲེང་དང་བཅས་པ་ལས་འོད་ཟེར་འཕྲོས༔ རྡོ་

རྗེ་བཞིའི་ལྷ་ཚོགས་རྣམས་སྤྱན་དྲངས༔ མཆན། སྐུ་རྡོ་རྗེ་གསུངས་རྡོ་རྗེ་ཐུགས་རྡོ་རྗེ་བཞིའི་རྣམས༔ གཉིས་སུ་མེད་པར་བསྟིམས༔ སླར་ཡང་འོད་ཟེར་གྱིས་དབང་ལྷ་རྣམས་སྤྱན་དྲངས་རྗེས་སུ་ཆགས་པས༔
བྱང་ཆུབ་གྱི་སེམས་སུ་ཞུ་ནས༔ ཨོཾ་ཧཱུྃ་སྭཱ་ཧྲཱིཿཧ༔ ཨ་བྷི་ཥིཉྩ་ཧཱུྃ༔ ཞེས་བས་དབང་བསྐུར༔ སྤྱི་བོར་ཞུགས་ནས་ལུས་གང༔ དྲི་མ་དག༔ བྱང་ཆུབ་ཀྱི་སེམས་སུ་ཡར་ལུད་པ་ལས༔ ཀུན་
བཟང་རྡོ་རྗེ་འཆང་ཡབ་ཡུམ་གྱི་དབུ་བརྒྱན་པར་གྱུར༔ ཐུགས་མཆོག་འོད་ཀྱི་གའུ་མཆོང་གུར་སྨུག་པོའི་ནང་དུ་དྭངས་མ་ལྔ་འདུས་ཀྱི་དབུས་སུ༔ ཧཱུྃ་ཕྱོགས་བཞིར་ཨོཾ་བཛྲ་ས་ཏྭ་
ཞེས་འོད་ཟེར་ཀུན་ནས་འཕྲོ་བ་ལས༔ དམིགས་པ་གཡོ་མེད་དུ་གཏད་དེ༔ རླུང་སྦྱོར་དང་སྟབས་གཅིག་ཏུ་མཉམ་པར་ཡང་ཡང་འཇོག་ཅིང༔ འགོག་བསྙེན་གྱིས་སྐྱོ་ན༔ ཨོཾ་བཛྲ་ས་ཏྭ་ཧཱུྃ༔ ཞེས་ངག་བཟླས་ཀྱང་ཅུང་ཟད་བྱའོ༔ གོང་གི་
ཡི་གེ་རྣམ་ལྔ༔ རྣམ་པ་ཀུན་ལྡན་མཆོག་ཏུ་མི་འགྱུར་གྱི་ཐིག་ལེ་རླུང་རིག་དབྱེར་མེད་དུ་འཇོག་པ་ནི༔ ཐིག་ལེ་ལྔའི་བདག་ཉིད་ཅན། ཕྱག་འཚལ་སྙིང་གི་ཐིག་ལེ་ལའོ། བཅའ་བ་ལུས་གནད་དང་ལྡན་པ་ནི༔ རང་ཉིད་

༄༅། །སྟོང་གསལ་ཧེ་རུ་ཀ་ཡབ་ཡུམ་གསལ་བཞིན་པའི་ངང་དུ༔ གཡས་གཡོན་རོ་རྐྱང་དཀར་དམར་དབུས་སུ་དབུ་མ་མཐིང་གསལ༔ ཡང་ན་དམར་མཉམ་ཏེ༔ གསུམ་
ཀའང་འོད་རྩའི་རྣམ་པ་དྭངས་ཤིང་འོད་ཟེར་ཀུན་ནས་འཕྲོ་བ༔ སྦོམ་ན་སྦོམ་མཉམ་མདའ་སྨྱུག་ཙམ་པ༔ ཕྲན་ཕྲ་མཉམ་གྲོ་སོག་ཙམ་གྱིས་སྤྱི་བོ་ནས་གསང་གནས་སུ་ཟུག་པས༔ ཡལ་ག་
རྡོ་རྗེའི་སྣ་རྩེར་གནས་པ༔ ལྟེ་བ་ནས་སོར་དྲུག་མཇལ་བའི་མདུན་སོར༔ རོ་རྐྱང་གི་ཡལ་ག་གཉིས་ཀྱི་བུག་ནས༔ དབུ་མའི་ནང་དུ་ཅུང་ཟད་ཚུད་པར་དམིགས་ལ༔ གོང་དུ་རླུང་གསུམ་
འབྱོངས་པར་བྱས་རྗེས༔ སྟེང་རླུང་ཡུན་ཐུང་ལ་ཅུང་ཟད་དྲག་པར་རྡུབ་ཅིང་སྒང་བས་འོག་སྒོ་འབྱེད་བཙུམ་གྱི་སྦྱོར་བས་འཐེན་རྗེས༔ རོ་རྐྱང་གི་རྒྱུ་བས༔ དབུ་མའི་ལམ་དུ་ཞུགས་
ནས་འོད་རྩའི་ཡལ་ག་ཉིད་བརྒྱུད་སྙིང་ནང་ཡི་གེ་ལྔ་ལ་ཕོག་པས༔ དེ་རྣམས་འོད་དུ་ཞུ་ནས༔ ཐིག་ལེ་ལྔ་ལྡན་འོད་ཟེར་ཀུན་ནས་འཕྲོ་བའི་དབུས་ཀྱི་ཐིག་ལེ་མཐིང་ག་ལས༔ བྱེ་ཚན་

ལ་ཆུ་སྦྲེང་བ་ལྟར་རིམ་གྱིས་ཐིམ་པ་ཡང་ཡང་དམིགས་ཤིང་སྙིང་དབུས་མི་ཤིག་པའི་ཐིག་ལེ་ལ་རླུང་རིག་གཏད་ནས་གཡོ་མེད་དུ་བཞག་པས༔ ཞུགས་གནས་ཐིམ་གསུམ་ལ་བརྟེན་ནས །
གནས་སྐབས་སུ་བཟུང་འཛིན་གྱི་རྟོག་པ་རང་འགགས་པའི་རྟོགས་བྲལ༔ བདེ་བ་ལམ་བྱེད་ཀྱི་བསྲུབ་སྦྱོར་གྱི་ཉམས་མྱོང་ལ་བརྟེན་ནས་རྣམ་པར་རྟོག་པའི་དབེན་པས་རིག་པ་ངང་ཤུགས་
ཀྱིས་རླུང་ཕྱུངས་པར་གྱུར་པའི་སྤྲོས་པ་དང་བྲལ་བའི་བདེ་བ་ཆེན་པོའི་རང་བཞིན་ཡིད་སྤྱོད་དུ་མ་ལུས་པ་ཞིག་འབྱུང་ངོ་༔ སླར་ཡང་སྲོག་རྩོལ་གྱི་རླུང་གནད་ལ་འབད་ནས༔ དབུ་མར་ཞུགས་པ་
དང༔ སྤྱི་བོ་བདེ་ཆེན་ནས་འོད་སྣང་ན་བུན་འཐིབས་པ་ལྟར༔ མར་ལུས་ཀུན་ལ་ཁྱབ་པས༔ ཆུ་དྭངས་ལ་ཉི་ཟེར་ཕོག་པ་བཞིན་གསལ་ལ་རྙོག་པ་དང་བྲལ་བའི་སྐྱ་ཧཾ་གི་ལུས་ཉིད་གྱུར་པར་
བསམ་ནས༔ རླུང་དང་ལྷན་ཅིག་ཏུ་ཡུན་རིང་དུ་འཇོག་པའོ༔ རང་ཉིད་ལྷའི་ལུས་ངག་གཉིས་པོ་དྲང་པོར་བསྲང་། རོ་རྐྱང་རླུང་གཉིས་ལྟེ་བར་པ་ལྟེམ། གཟུང་འཛིན་གཉིས་པོ་སྙིང་དབུས་བསྐྱལ། སྟོང་ར་ཧེ་རུ་ཀ་གསལ་བའི་ངང་ནས༔ བཅའ་

༄༅། །བ་ལུས་གནད་མེ་ཐབས་དྲུག་ཆིངས༔ དམིགས་པ་ཡུལ་གྱི་གནད་རྩ་གསུམ་གསལ་བའི་རྗེས་སུ༔ ཡུམ་ཙཎྜ་ལིའི་ངོ་བོར་གྱུར་པ་ལས༔ རླུང་གནད་དྲག་
འཛིན་གྱིས༔ སྟེང་རླུང་སྒང་ཞིང་མནན་ཏེ༔ འོག་རླུང་བརྔུབས་ལ་གསང་གནས་ཀྱི་གཏུམ་མོ་ཨ་ཤད་ལ༔ སྲོག་རྩོལ་གྱི་རླུང་དྲག་ཏུ་བསྣུན་པས་ཁ་དོག་དམར་བ་རེག་བྱ་ཚ་བ༔ རྩེ་
མོ་རྣོ་ཞིང་འཁྱུགས་པ་བདེ་བ་ཆེན་པོའི་རང་བཞིན་ཅན་དུ་འབར་ཏེ༔ དབུ་མའི་ལམ་བརྒྱུད་དེ༔ སྤྱི་བོའི་ཧཾ་ཞུ་སྟེ་བྱང་སེམས་དངུལ་ཆུའི་མདོག་ལྟར་ཆེར་བབས༔ གཏུམ་མོའི་མེ་རབ་
ཏུ་འབར་ཞིང༔ སུམ་མདོ་ཁོངས་ནས་གསང་གནས་དང་རྐང་སོར་གྱི་བར་གང༔ སླར་ཡང་རླུང་དང་འབར་འཛག་ལ་གནད་དུ་བསྣུན་པས༔ ལྟེ་བ་སྙིང་ཀ་མགྲིན་པ་སྤྱི་བོའི་བར་ལྟེམ་གྱིས་གང་ནས༔
སྟེང་རླུང་གནོན་ཆུང་རེ་བྱས་པའི༔ བ་སྤུའི་བུ་གའི་བར་ཁྱབ་པར་དམིགས་ཤིང༔ བདེ་གསལ་གྱི་དོན་ལ་མཉམ་པར་འཇོག་པ་དང་༔ ཡང་བདེ་ཤས་ཆུང་བ་བྱུང་ན་ཡུམ་གཏུམ་མོར་

གནས་གྱུར་མི་ཕྱེད་པར་ལྷན་སྐྱེས་ཡབ་ཡུམ་གྱི་ངང་ནས༔ འབར་འཛག་བསྒོམས་ཤིང༔ མཆན། ཟུང་འཇུག་ཡེ་ཤེས་རྡོ་རྗེ་སེམས༔ ཡིགེ་ཡེ་ཤེས་ལྔ་ཡི་བདག༔ བསྲུབ་སྦྱོར་གྱི་དམིགས་པས་བདེ་
བའི་གནད་བསྐུལ་ཏེ༔ མཁའ་གསང་དུ་བྱང་སེམས་སྤོས་དུད་ལྟར༔ ཆུར་གྱིས་སོང་བར་དམིགས་ཏེ༔ བདེ་དོན་ལ་མཉམ་པར་སོགས་ནི༔ རང་རིག་ཕྱག་རྒྱར་གཞོལ་བ་དང་ཡང་མཚུངས་
སོ༔ ལས་རྒྱ་ནི་སྔགས་ལམ་གྱི་སྣོད་དུ་རུང་ཞིང༔ མི་མོ་ཡིད་དུ་འོང་ཞིང་བལྟ་ན་སྡུག་པ༔ རྣམ་འགྱུར་གྱིས་བདེ་བ་བསྐྱེད་ནུས་ཤིང༔ གྲོང་པའི་ཆོས་དང་མི་མཚུངས་པ་ཞིག་ལ༔ བྱིན་གྱིས་བརླབས་ལ་ཤེས་པ་གསུམ་ལྡན་
གྱིས་སྙོམས་པར་ཞུགས་སྟེ༔ རླུང་གནད་མཉམ་བཞག་དང་ལྡན་པའི་ངང་ནས༔ དལ་བུས་སྦྱོར་རླབས་འགུལ་བསྐྱོད་སོགས་གསང་སྔགས་ལྟར༔ འཛོམས་པ་བཞིའི་དངོས་ནས་
ཡང་ཡང་ཉམས་སུ་བླངས་པས་ཡས་བབ་ཀྱི་དགའ་བ་བཞི་ལ་བརྟེན་ནས༔ ལུས་སེམས་བདེ་བས་སྨིན་པའི་ཚེ་འཕོ་མེད་དུ་བཅིངས་ལ༔ བདེ་བའི་ངོ་བོར་ཡུན་རིང་བར་བཞག་པས༔ བདེ་

༄༅། །བ་མཉམ་བཞག་ཏུ་ལྡང་བ་དང༔ ཡང་ཡབ་ཡུམ་གྱི་སྦྱོར་མཚམས་ཀྱི་གནད་བསྐུལ་བས༔ མཉམ་བཞག་ཉིད་བཅོས་མིན་གྱི་བདེ་བ་ཤར་ཚེ༔ ཉམས་མྱོང་དང་ཡུན་
རིང་དུ་བསྲེས་རྗེས༔ མས་བརྟེན་གྱི་དགའ་བ་བཞིའི་འགྲོས་ཀྱི་ཧཾ་འདྲེན་ནམ༔ ཧཱུྃ་འདྲེན་སོགས་རང་ཉམས་ཀྱི་གནད་དུ་གང་འགྲོའི་རྗེས་སུ༔ དབྱིངས་རིག་བསྲེས་པའི་རྟོག་
བྲལ་གྱི་འགྲེམས་པ་ཡིན་ཏེ༔ གསང་ཁྲིད་ལ་གཏུམ་མོའི་སྐོར་ཟུར་དུ་ཁྲིད་པ་དང༔ མཛེས་བྱེད་དབང་པོའི་ཡིད་སྦྱོར༔ གཞན་ལུས་ཧེ་རུ་ཀའི་སྙོམས་འཇུག་སོགས་པྲ་ཁྲིད་ལས་ཤེས་
པར་བྱའོ༔ དོན་དུ་རང་བཞིན་རྣམ་དག་གི་བཞུགས་ཚུལ༔ རིག་པ་ཀ་དག་དབྱིངས་ལས་མ་གཡོས་ཤིང་། ལྟ་ཐོག་ཏུ་བཞག་པས༔ བློ་བྲལ་དུ་ཤར་བས་འཁོར་འདས་ཀྱི་རྩ་བ་སེམས་ཉིད་དུ་ཐག་
ཆོད་པས༔ རང་བབ་དྲན་འཛིན་གྱི་གཉེན་པོ་དང་བྲལ་ཡང་ཐ་མལ་དུ་མ་སོང་བ༔ ལྷོད་དེ་བ་ལ་བཏང་སྙོམས་མ་ལུས་པ༔ སལ་ལེ་བ་ལ་གཉེན་པོས་མ་བཅིངས་པ༔ རྗེན་ནེ་བ་ཡུལ་

ཕྱིར་མ་འབྲེངས་བ༔ ཐེག་གེ་བ་ལ་བྱུང་ཚོར་གྱིས་མ་བསླད་པ༔ ཡལ་ཡལ་བ་ལ་འདི་ཡིན་མེད་པ༔ བུན་བུན་པ་ལ་ངེས་བཟུང་མེད་པ༔ སལ་སལ་བ་ལ་སྤྲོས་པ་དང་བྲལ་བ༔ ཡེལ་།
ཡེལ་བ་ལ་མཐོང་རྒྱུ་མེད་པ༔ ཚོགས་དྲུག་གི་སྣང་ཡུལ་ཅི་ཤར་ཡང་མཉམ་བཞག་ཏུ་གྲོལ་བ་ཞིག་ལ༔ རིག་པ་ཀ་ནས་དག་པ་ཟེར་ཞིང༔ དེའི་ཡུལ་ཤེས་གཉིས་པོ་འཛིན་མེད་བཞག །མིག་གཉིས་བྱེ་ལ་
གཡོ་མེད་བལྟ། །ཐིག་ལེ་ཆེན་པོ་འོད་ལྔའི་དབུས། །ཀུན་བཟང་རིགས་ལྔ་ཡབ་ཡུམ་གསལ། །ལམ་བཞིའི་ལག་ཅན་ཐེག་དགུའི་མགོ །འབྲས་བུ་བྱར་རྫོགས་ནམ་མཁའི་ལྷ། །གདལ་ཁྱབ་སྟོང་བའི་མཁའ་དབྱིངས་སུ། །ཆོས་ཅན་ཟ་བྱེད་མཁའ་འགྲོ་མ། །ལྷུན་གྲུབ་ཡེ་རྫོགས་
མངོན་སུམ་གྱི། །མིག་སྟོང་སྣང་བ་ལམ་མེ་བ། །སྣང་བཞི་རྫོགས་ལ་གུས་ཕྱག་འཚལ། །ངང་ལས་མི་འགུལ་གསུམ་གཞི་བྱས་ནས༔ དབྱིངས་རིག་ལ་གཡོ་མེད་དུ་བཞག་པས༔ བརྟག་དང་བརྟན་ཅན་གྱི་རིག་
པ་མཆོག་ཏུ་མི་འགྱུར་གྱི་ཐིག་ལེ་ནས༔ ཞི་ཁྲོའི་སྣང་བརྙན་སོགས་མཐའ་ཡས་པ་འཆར་འགྱུར་ལམ་བཞིའི་འགྲོས་གྲོལ་ཟིག་རྒྱས་པ་ལས་ཤེས་པར་བྱའོ༔ ལམ་འདིའི་འགྲོས་ཀྱི་མཐའ་དག་རླུང་དབུ་མར་

༄༅། །ཞུགས་གནས་ཐིམ་གསུམ་གྱི་རླུང་རིག་རོ་གཅིག་ཏུ་བྱས་པའི་ནུས་པ་ཡིན་པས༔ ཧཱུྃ༔ ཀུན་ཁྱབ་ལུས་ལ་དུས་གསུམ་གཟུགས། །དུག་ལྔ་མ་སྤངས་ཡེ་ཤེས་ལྔ། ། ཞེས་སྦྲེལ་ལོ། །དབུ་མ་ཡེ་ཤེས་
ཀྱི་རླུང་སྟོབས་སུ་གྱུར་པས༔ ཨཱཿབསྐྱེད་པའི་རོ་མ་འཛིན་པ་དང་༔ ཨོཾ་གྱིས་བསྐྱེད་པའི་རྐྱང་མ་གཟུང་བ་གཉིས་ཀྱིས༔ རྩ་ཁམས་རླུང་གསུམ་རིམ་གྱིས་དག་པར་བྱས་ཏེ༔ ལུས་
ཡིད་སྣང་གི་སྟོང་གཟུགས་སུ་ཡང་ཤར་བས༔ དོན་ལུས་ངག་ཡིད་གསུམ་ཡིད་ལུས་སུ་རོ་གཅིག་པར་བྱས་པས་ན༔ བརྡའི་ཡི་གེ་གསུམ་ཡང༔ ལས་དང་ཡེ་ཤེས་ཀྱི་ཕྱག་རྒྱས༔
གནད་དབུ་མ་རླུང་རིག་འགྲོ་འོང་དང་བྲལ་བ་བྱེད་པ་འདི་གལ་ཆེ་བ་ཡིན་གྱི༔ རྡོར་བཟླས་ཀྱང་འདིའི་ཆ་ལག་ཏུ་ངེས་པའོ༔ སླར་ཡང་རང་སྒོ་ལྔ་མ་བཅོས་དྲང་པོར་བསྲངས། །རྒྱུད་ལྔའི་བདག་བོར་
གྲོལ་བར་འགྱུར། །ཉིད་རྡོར་སེམས་ཧེ་རུ་ཀ་ཡབ་ཡུམ་ཏུ་གསལ་བཞིན་པའི་ངང་ནས༔ ཕོ་རླུང་མནན་ཆུང་གི་འོག་ཏུ་རིམ་པས་ཆིངས་ལས༔ མོ་རླུང་སྲོག་དམར་ཚའི་ལས་བྱེད་དང་གཅིག་ཏུ་བསྲེ་

བ་ནི་ལེན་དུ་མས་གོམས་ཤིང་འདྲེས་པར་བྱས་ཏེ༔ དབུ་མ་སྟོང་གསལ་ལ་དམིགས་པ་རྩེ་གཅིག་ཏུ་གཏད་པའི་མར་སྣ་རླུང་སེམས་འདྲེས་པའི་ཐིག་ལེ་དཀར་པོ་འོད་འཚེར་ལ་འདྲིལ་བའི་རྣམ་པ་
ཅན་གསལ་བར་དམིགས་ལ༔ ཧཱུྃཧཱུྃ་ཞེས་པས་དབུགས་ཀྱིས་མཁལ་ཁུང་གཉིས་ཡར་འུབ་འུབ་འཐེན་པས༔ རྡོ་རྗེའི་བུ་ག་ནས་ཐིག་ལེ་དེ་རླུང་གི་ཤུགས་ཀྱིས་དབུ་མའི་ནང་དུ་འུད་ཀྱི་
དྲངས་ཏེ༔ ཡར་སྣ་དྷུ་ཏིའི་བུ་ག་ནས་ཕྱིར་རྒྱངས་ཀྱིས་ཐོན་པར་བསམ་ཞིང༔ རླུང་ཅུང་ཟད་ཕྱིར་བུས་པའི༔ ཕྱི་ལ་དར་ཅིག་འཛིན་ཅིང༔ སླར་ཡང་རླུང་དྲག་པོ་ཚུར་བརྔུབས་པའི་ཚེ༔ ཡར་
སྣ་དབུ་མའི་ནང་དུ་མར་སོང་ནས༔ རྡོ་རྗེ་ནོར་བུའི་བུ་ག་ནས་ཡུམ་གྱི་མཁའ་གསང་དུ་སྐར་མདའ་འཕང་བ་བཞིན་སོང་བར་བསམ་ཞིང་༔ མདུན་རླུང་གསང་གནས་སུ་ཕུལ་ཆུང་བྱེད་
ཡིད་རླུང་རིག་བསྲེས་ནས་འཇོག་པའོ༔ དོན་དུ་གཟུང་འཛིན་གཡོ་མེད་དུ་བཅིངས་ཏེ༔ གཉིས་མེད་དུ་བརྟན་པར་བྱས་ནས༔ སྣང་སེམས་འདྲེས་པ་ལ་ཟེར་བའོ༔ འབྱུང་འདི་མན་

༄༅། །སྲོག་ཐུར་གྱི་ཆ་ལགས་སོ། །བཞི་ཟད་པའི་ཏིང་ངེ་འཛིན་རླུང་སེམས་གཉིས་མེད་དུ་ཉམས་སུ་ལེན་པ་ནི༔ འབྱུང་བཞིའི་རླུང་གང་རྒྱུ་དང་བསྟུན་ནས་མདའ་ལྔ་སྙིང་དབུས་ཡར་དུ་ཞུགས་པས་འོད་
ལྔ་སྟོང་པའི་དབྱིངས་སུ་ཤར། རླུང་སྔ་ཐད་པར་བྱེད་པའི་གནད་ཉམས་སུ་བླངས་པ་ནི༔ ཤིན་ཏུ་དྭངས་པའི་རླུང་དབུ་མར་བརྒྱུད༔ སྙིང་དབུས་མི་ཤིག་པའི་ཐིག་ལེའི་དབུས་སུ༔ ས་སྣང་གི་དབྱིངས་དྭངས་མ་གྲུ་
བཞི་དྭངས་གསལ་ལ་མཉམ་པར་བཞག་པས་སྙིང་གི་ནང་ས་སྣང་གི་དྭངས་མ་མེར་གྱིས་གྱུར་ནས༔ དེ་རྗེས་ལུས་ཀྱི་ཕྱི་དང་ཕྱི་རོལ་གྱི་གཞི་ལ་ཁྱབ་པས༔ རེག་པ་ཙམ་གྱིས་ས་སྣང་སེར་
པོ༔ དྭངས་ཤིང་གསལ་ནས་ངོ་བོར་མེར་གྱིས་ཞུ་བ་ལས༔ གཡོ་མེད་ཀྱི་ངང་ལ་ཡུན་རིང་བར་གོམས་པས༔ མཐར་སའི་དངོས་སྣང་དག་པ་ཟད་པར་ཞེས་བཞག་པའོ༔ དེ་བཞིན་ལྔ་འདུས་
ཀྱི་ཐིག་ལེའི་དབུས་སུ༔ ཆུ་མེ་རླུང་རྣམས་ཀྱང་ཁ་དོག་ཀྱང་དཀར་དམར་སྔོ་སྐྱའམ་ལྗང་ཀུ་དབྱིབས་ཟླུམ་པོ་གྲུ་གསུམ་གཞུ་ཡི་དབྱིབས་ལ་སོགས་ཏེ༔ རང་རང་གི་དྭངས་མ་ལ་གསལ་

སྣང་མངོན་གསུམ་དུ་མ་ཐོབ་བར་དུ་ཟད་པར་གྱི་ཏིང་ངེ་འཛིན་ལ་འཇོག་པའོ༔ ནམ་མཁའ་ཟས་སུ་ཟ་བ་ནི༔ ལག་གཉིས་པུས་བཀབ་ཏུ་བྱས་ཏེ༔ རླུང་རོ་ཕྱིར་ཅུང་ཟད་དྲག་པ་ལན་གསུམ་
བུས་ལ༔ ཕྱིའི་ནམ་མཁའ་རྒྱ་ཆེ་བར་སེམས་གཏད་ལ༔ ངག་ཏུ་ཧུབ་ཧུབ་ཅེས་སྒྲ་བཅས་ཀྱི་ཁ་ནས་བཏུང་པས༔ ཕྱི་རོལ་གྱི་ནམ་མཁའི་རང་བཞིན་སྔོ་མཐིང་གི་རྣམ་པར་ལྟེམ་གྱིས་ཞུ་
ནས་ལྕེ་ཐོག་ཏུ་བྱུང་བར་བསམ་ཏེ་ཁ་བཀང་ནས་ཡང་ཡང་མིད་པས་ལྟེ་བ་ཁེངས་སྙམ་བྱུང་བ་དང༔ སྟེང་རླུང་ཅུང་ཟད་མནན་ཙམ་བྱས་ཏེ་འཇོག་པའོ༔ ཡང་ལྕེའུ་ཆུང་གི་དབུས་ཟླ་བའི་སྙིང་
པོ་ལྟ་བུའི་ཐིག་ལེ་ལས་བདུད་རྩིའི་ཆིལ་ཆིལ་བབས་པས་ལུས་གང་བར་བསམ་ཞིང༔ རྐན་འཇིབས་པའི་མཆིལ་མ་ཡང་ཡང་མིད་ཅིང༔ བར་རླུང་བཟུང་ཞིང་མནན་པའོ༔ དམིགས་ཐུན་
རྣམས་ཀྱི་བར་མཚམས་སུ་མིག་མི་འགུལ་བར་དབྱིངས་སྣང་གི་དབུས་སུ་གཏད་ནས་མཉམ་པར་བཞག་པས༔ མངོན་སུམ་གྱི་སྣང་བ་ལྷུག་པར་འཆར་བ་ཉིད་དོ༔ དེ་ལྟར་རྒྱུན་ཁྱེར་གནད་

༄༅། །ཡིག་འདི་བཞིན་ཉམས་སུ་བླངས་ཚེ༔ སྡེ་སྣོད་གསུམ་རྒྱུད་སྡེ་བཞི་སོགས་ཐེག་ཐེག་དགུའི་མགོ པ་རིམ་པ་དགུའི་དོན་ལྐོག་གྱུར་དུ་མ་ལུས་པ་ཉམས་སུ་མྱོང་ཞིང་༔ ལམ་
རྟགས་ཀྱི་ཡོན་ཏན་འཁྲུལ་མེད་དུ་འབྱུང་ཞིང༔ སྤྱི་ཆིངས་གསལ་བའི་གཏེར་ལུང་ལས༔ ཀུན་བཟང་རྡོར་སེམས་དགའ་རབ་རྡོ་རྗེ་ཡིས༔ ཐེག་པ་རིམ་དགུའི་ཡང་ཏིག་ངེས་གསང་གནད །
བླ་མ་ཡི་དམ་མཁའ་འགྲོ་གཅིག་སྒྲུབ་འདི༔ དབྱིངས་ན་བཞུགས་པའི་མཁའ་འགྲོ་ཐམས་ཅད་ཀྱི༔ ཐུགས་སུ་གསལ་ཡང་ཞལ་ནས་བྲུལ་བ་མེད༔ ཅིག་དྲིལ་བླ་མའི་རྫོགས་རིམ་རྣམ་གསུམ་
དང༔ པདྨ་ར་ག་བསྐྱེད་རྫོགས་ཀུན་གྱི་བཅུད༔ གསང་བ་ཡང་སྙིང་ཡིད་བཞིན་ནོར་ལས་དཀོན༔ ཀུན་ལ་མེད་ཅིང་ཙིཏྟ་ལྟ་བུའི་གཏེར༔ ཟླ་དྲུག་བསྒོམ་པས་དག་པའི་ཞིང་དུ་བསྒྲོད༔ ལོ་
གཅིག་བསྒོམས་པས་ལྷུན་གྲུབ་བར་དོར་གྲོལ༔ ལོ་གསུམ་བསྒོམས་པས་སྐྱེ་བའི་མཐའ་ཡང་ཆོད༔ གཞན་ལུས་ལ་བརྟེན་ཚེ་གཅིག་མངོན་སངས་རྒྱས༔ ཚེ་གཅིག་བྱང་ཆུབ་སྙིང་པོ་བསྒྲུབ་པ་ལ༔

མདོ་རྒྱུད་བསྟན་བཅོས་ཉན་བཤད་མི་འཚལ་གྱིས༔ དུས་གསུམ་རྒྱལ་བའི་ཐུགས་ཀྱི་སྙིང་པོ་འདི༔ ང་ཡི་གདམས་པ་མངོན་སུམ་འབྲས་བུའི་ལམ༔ ཁ་མཁས་ལག་དམ་གཡོ་རྒྱུ་ཁྱད་
གསོད་མཁན༔ ཚོང་དུས་ལམ་གྱི་གྲོགས་འདྲེ་མ་གཏོང་ཅིག༔ ཆོས་བདག་སྐྱེས་བུ་ལུང་བསྟན་མཐུན་ངེས་ལ༔ ཆ་ལུགས་སྤྱོད་ཚུལ་ཇི་ལྟར་སྣང་ཀྱང་རུང༔ གདམས་པ་ལག་ཁྲིད་
ཡོངས་སུ་རྫོགས་པར་བྱིན༔ པདྨ་བདག་གིས་ཐུགས་ཀྱི་གཏེར་ལྔ་དང༔ ཡང་གཏེར་གཉིས་དང་གཞན་མའི་གཏེར་གནས་བདུན༔ གནས་ཆེན་རྣམས་ལ་སོ་སོར་སྦས་ནས་ཡོད༔
གནས་སྐབས་གཏེར་ཕྲན་ངེས་པ་ཅན་མ་མཆིས༔ མ་འོངས་སྙིགས་མའི་དུས་ཀྱི་ཐ་མ་ལ༔ ཆགས་སྡང་དབང་གིས་སྲོག་གི་གཤེད་མ་བྱེད༔ དམར་རྒྱན་སྤྲུལ་པ་ཕྲ་མེན་སྤྲེལ་ལོ་མ༔ རང་
འདོད་མི་ངོམས་དངོས་པོར་སྲེད་ལྡན་གྱིས༔ བཟང་གྲོས་མི་འཆད་ཕུང་བྱེད་གྲོས་ལ་དགའ༔ གཅིག་གིས་གཅིག་འཇོམས་ཀུན་ལ་ནོར་མེད་བྱེད༔ བསམ་གཏན་བསྒོམས་པའི་སྤྲུལ་སྐུ་

༄༅། །མཐའ་ལ་སྤྱུགས༔ ཆོམ་རྐུན་སྤྲུལ་པ་དུག་གམ་མཚོན་གྱིས་ཉོན༔ དེ་ཕྱིར་ཚུལ་ཆོས་མཐའ་ཕུགས་ཞིབ་ཏུ་ཆོས༔ གལ་གནད་དུས་སུ་པདྨའི་ཞལ་བྱང་ལྟོས༔ མི་བསླུ་ངེས་
སོ་ཡིད་ལ་འབྲལ་མེད་ཀྱིས༔ ལྷ་ས་བསམ་ཡས་ཁྲ་འབྲུག་གནས་རྣམས་སུ༔ རང་འདོད་སྤངས་པའི་སྨོན་ལམ་གང་བཏབ་འགྲུབ༔ ས་མ་ཡ༔ རྒྱ་རྒྱ་རྒྱ༔ ཅེས་གསུངས་པའི་ཡིད་ཆེས་བའི་ལམ་ཁོ་ནའོ༔

༄༅། །མིང་དང་བྲལ་བའི་བསྙེན་བརྒྱུད་ཀྱི་ཚིག་འགྲེལ་ཐར་པའི་འཇུག་ངོགས་ཞེས་བྱ་བ༔

༄༅། །ཀུན་གཟིགས་རྡོ་རྗེ་ནམ་མཁའི་མདུན་ཆོས་སྐུ་དང་སྲིད་པ་གསུམ་པོ་ཡང་སྤྲུལ་རྟ་ལོངས་སྐུ་བ་མཆོག་གི་དབང་པོའི་གཞུ་འདྲ་ཆུ་ཟླའི་མཛད་པདྨ་སྤྲུལ་སྐུ་རྒྱལ་པོ༔ དེ་ལ་
གུས་པས་ཕྱག་བརྗོད་པ་སྤངས་ཀྱང་བརྗོད་པའི་ཆག་གྱུད་བསྙེན་བརྒྱུད་ཆོས་དང་ཡི་གེའི་གཟུགས་ལས་འདས་གང་འདིར་ནི་གསལ་བར་བྱེད་ལ་དགེ་འདུན་མཁའ་འགྲོ་གནང་བ་མཛོད༔ དེའང་
ཡིན་ལུགས་ཤེས་པ་གཞིའི་བཞུགས་ཚུལ་ཡིན་བཞིན་ཉམས་སུ་ལེན་པ་ལམ་གྱི་བབ་ཚུལ༔ གསལ་བཞག་མེད་པ་མངོན་དུ་གྱུར་པས་འབྲུ་རའི་ཚུལ་དང་གསུམ་ལས༔ གཞི་དངོས་
གཤིས་ཀྱི་གནས་ལུགས་དོན་དམ་དུ་བསྒྲག་བྱ༔ ཚིག་གི་ཐ་སྙད་མིང་འདོགས་མེད་པས་བསོད་ནམས་ནི་སྲིད་པ་གསུམ་གི་འགྲོ་བ་རྣམས་ཀྱིས་དེ་ལྟར་རྟོགས་པ་ནས༔ ཐབས་སྙིང་

༄༅། །རྗེ་ཆེན་པོས་ཀུན་ནས་འདྲེན་པར་བྱེད་ལ༔ དེའང་ཁམས་བདེ་བར་གཤེགས་པའི་སྙིང་པོ་ལྷན་ཅིག་སྐྱེས་པའི་ཡེ་ཤེས་རྣམ་པ་ཀུན་ཏུ་འཁྲུལ་བ་མེད་པར་ཆོས་ཉིད་ཀྱི་དེའི་
སྣང་བ་ལས་གཟུགས་སྐུའི་ཡོན་ཏན་རྣམས་དང་སྟོང་ཆ་ནས་ཆོས་སྐུའི་ཡོན་ཏན་རྣམས་དང་༔ མཐའ་དག་རྫོགས་པར་ལྡན་ཡང་༔ དྲི་མས་སྒྲིབ་ནས་རྣམ་པར་མི་གསལ་བ་ཉིས༔ མངོན་
སུམ་དུ་གསལ་བར་ཤིང་༔ པར་པུར་སྤྱོད་སླ་ང་ལོ་ཡང་༔ སྨྲ་མགྱོགས་བཞི་ཡིས་འགྱུར་ལྡོག་མང་༔ འབྱུང་བ་མེད་ལ་གྱུར་པའི་མི༔ མདོག་དམར་བློ་རྒོད་སྐམ་དད་ཆེ༔
འགྲོས་མགྱོགས་ཉོན་མོངས་ཆག་པ་ཆེ༔ དམ་ལ་མི་གནས་མདོ་དོན་མེད༔ འབྱུང་བ་ཆུ་ལ་གྱུར་པའི་མི༔ ཤ་ཆེ་ལུས་བསུ་ཁྲག་དོག་སྐྱ༔ ཁ་སྣ་ཆུ་མང་ཤེས་པ་ལྷོད༔ མདོ་
མེད་ཕྱལ་བར་བསྒྱུར་དཀའ་ཡང་༔ འབྱུང་བ་ས་མི་ཤེས་པ་ལྕི༔ ལུས་སེམས་འགྲོས་འགུལ་སྡོད་ཚུགས་བརྟན༔ སྨྲ་དལ་ཆད་བཙལ་བཀོམ་པ་དཀའ༔ ཤ་སེར་ལག་ཡང་

ཚིག་ཚོགས་ཆེ༔ གཞན་ཡང་མི་རིགས་རྣམ་མང་ཡང་༔ དེ་དག་རྣམས་ལ་མ་འདུས་མེད༔ ལོག་བལྟས་སོ་སོའི་བཤིས་བལྟས་ཏེ༔ གང་ལ་གང་འོས་སོ་འཚམ་སྦྱར༔ དཔེར་
ན་མི་གང་བཟང་ངན་རིགས༔ ཁ་མངར་ཚ་སྐྱུར་ལ་སོགས་པའི༔ རོ་ལ་སོ་སོར་ཆོས་རྣམས་ལ༔ གང་འདོད་སྦྱིན་པས་ཚིམས་པ་ལྟར༔ དེས་མཚན་ལག་ཁྲིད་ཤེས་པར་བྱ༔ དེ་
ལྟར་ལུས་དང་ངག་དང་སེམས་དང་ཡེ་ཤེས་ཀྱིས༔ བདག་ཉིད་བཞི་པོ་རྣམས་ནི་ཆླིན་སོགས་པའི་དུས་སྦྱོར་གསུམ་གསུམ་ལ་སྟེ༔ མངལ་དང་སྒོ་དང་ཕྱིའི་དབྱེ་བ་རྣམས་ལའོ༔ དེ་
ལ་མི་རྣམས་ཀྱི་མངལ་འཛིན་པའི་ཟླ་བ་ནི༔ མ་རིག་པ་སྟེ་མངལ་ལོ༔ ཟླ་བ་གཉིས་པ་ནི་བུམ་པ་དང་འདུ་བྱེད་དེ་སྒོའོ༔ ཟླ་བ་གསུམ་པ་ནི་ཉ་དང་སྣ་ཚོགས་པ་སྟེ༔ ཕྱི་རོལ་ལོ༔
ཞེས་པས་ཟླ་བ་གསུམ་གྱི་བདག་ཉིད་མངལ་ནས་སྐྱེས་པ་རྣམས་ཀྱི་ཆུང་ངུའི་གནས་སྐབས་སོ༔ དེ་ནས་བཞི་པ་ནི་ལུག་དང་མིང་དང་གཟུགས་ཏེ༔ མངལ་ལོ༔ ལྔ་པ་ནི་གླང་

༄༅། །དང་སྐྱེ་མཆེད་དྲུག་སྟེ་སྒོའོ༔ དྲུག་པ་ནི་འཁྲིག་པ་དང་རེག་སྟེ་ཕྱི་རོལ་ལོ༔ ཞེས་པ་ཟླ་བ་གསུམ་གྱིས་བདག་ཉིད་འབྲིང་པོའི་གནས་སྐབས་སོ༔ དེ་ནས་ཟླ་བ་
བདུན་པ་ནི༔ ཀ་ཧ་ཊ་དང་ཚོར་བ་སྟེ་མངལ་ལོ༔ བརྒྱད་པ་ནི་སེངྒེ་དང་སྲིད་པ་སྟེ་སྒོའོ༔ དགུ་པ་ནི་བུ་མོ་དང་ལེན་པ་སྟེ༔ ཕྱི་རོལ་ལོ༔ ཞེས་པའི་ཟླ་བ་གསུམ་གྱི་བདག་
ཉིད་ནི༔ གསུམ་པ་ཆེན་པོའི་གནས་སྐབས་སོ༔ དེ་ནས་ཟླ་བ་བཅུ་པ་ནི་སྲོད་དང་སྲིད་པ་སྟེ་མངལ་ལོ༔ བཅུ་གཅིག་པ་ནི་སྡིག་པ་དང་སྐྱེ་བ་མེད་པའི་སྒོའོ༔ བཅུ་གཉིས་པ་ནི་
གཞུལ་དང་རྒ་ཤི་སྟེ་ཕྱི་རོལ་ལོ༔ ཞེས་པ་ཟླ་བ་གསུམ་གྱི་བདག་ཉིད་ཆེན་པོའི་གནས་སྐབས་སོ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔་སྟ་ཐིཾ༔ མནྟྲ་གྷུཧྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་གྲོགས་རི་
རིན་ཆེན་སྤུངས་པའི་མགུལ་ནས་གདན་དྲངས་བའི་ཤོག་སེར་ངོས་ནས་དག་པར་ཕབ་བའོ༔ ཐུབ་བསྟན་རྡོ་རྗེ་བྲག་ཏུ་ལེགས་བར་ཕབ་བའོ༔ ཡི་གེ་བ་ནི་བཟོད་བས་བསྒྲུབས༔ ཤུབྷཾ༔

༄༅། །པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ ཆོས་ཉིད་ཀློང་བཤགས་བཞུགས་སོ༔

༄༅། །ཙla༡་༡12༤3 གདོད་ནས་མ་སྐྱེས་ཆོས་ཀྱི་སྐུ༔ གཉིས་མེད་རོ་མཉམ་ལོངས་སྤྱོད་རྫོགས༔ མ་འགགས་རོལ་པ་སྤྲུལ་པའི་སྐུ༔ ཕྱག་འཚལ་བླ་མ་མཁའ་
འགྲོ་ལ༔ དངོས་འབྱོར་ཡིད་ལས་བྱུང་བ་ཡི༔ ཕྱི་ནང་གསང་བའི་མཆོད་སྤྲིན་རྣམས༔ ཆོས་དབྱིངས་ནམ་མཁའི་ཀློང་ཡངས་ནས༔ རྣམ་འཕྲུལ་གུས་པའི་ཡིད་ཀྱི་མཆོད༔
ཐོག་མེད་དུས་ནས་ད་ལྟའི་བར༔ རང་བཞིན་དང་ནི་བཅས་པ་ཡི༔ སྒོ་གསུམ་མི་དགེའི་ལས་རྣམས་ཀུན༔ རང་གྲོལ་རིག་པའི་ཀློང་དུ་བཤགས༔ བླ་མ་ཡི་དམ་མཁའ་འགྲོའི་
ཚོགས༔ བདག་དང་དབྱེར་མེད་རོ་མཉམ་ལ༔ བདག་ཏུ་བཟུང་བ་མཐོལ་ལོ་བཤགས༔ དྲན་རྟོག་ཆོས་ཉིད་རང་རྩལ་ལ༔ ཡེ་གྲོལ་བསྐྱར་གཞི་མེད་པ་ཡིན༔ བལྟ་བྱ་ལྟ་བྱེད་

༄༅། །མེད་པ་ལ༔ ངོ་བལྟ་བྱས་པ་མཐོལ་ལོ་བཤགས༔ སེམས་ཉིད་ཡེ་གྲོལ་ཁོར་ཡུག་འདི༔ ཡིད་བྱེད་སྒོམ་པའི་ཡུལ་ལས་འདས༔ བསྒོམ་བྱ་སྒོམ་བྱེད་མེད་།
པ་ལ༔ སྟོང་ཉིདབསྒོམས་པ་མཐོལ་ལོ་བཤགས༔ ཆོས་དབྱིངས་བརྡལ་བའི་ཡོ་ལང་ལ༔ སྤང་བླང་སྤྱོད་པ་ཨ་ཐང་ཆད༔ སྤྱད་བྱ་སྤྱོད་བྱེད་མེད་པ་ལ༔ བླང་དོར་སྤྱོད་།
པ་མཐོལ་ལོ་བཤགས༔ རིག་པ་བཅིངས་གྲོལ་མེད་པ་ལ༔ ས་ལམ་འབད་པས་གྲོལ་བ་མཚར༔ འཐོབ་བྱ་འཐོབ་བྱེད་མེད་པ་ལ༔ སྤང་ཐོབ་འབྲས་བུ་མཐོལ་ལོ་བཤགས༔ དྲན་
པ་རང་གྲོལ་ཐིག་ལེའི་ངང༔ ཁྱབ་གདལ་ནམ་མཁའི་ཁོར་ཡུག་ལ༔ དྲན་པས་བཟུང་དང་མ་བཟུང་མེད༔ དྲན་པའི་སྲོག་གིས་མཐོལ་ལོ་བཤགས༔ ཐམས་ཅད་ཆོས་དབྱིངས་
རོལ་པ་ལ༔ ཡེངས་དང་མ་ཡེངས་ག་ལ་ཡོད༔ ཡེ་ནས་སྐྱེ་མེད་རྒྱ་ཡན་ལ༔ མ་ཡེངས་སེམས་འཛིན་མཐོལ་ལོ་བཤགས༔ སེམས་ཉིད་ནམ་མཁའ་ལྟ་བུ་ལ༔ གང་གིས་གློད་

ཅིང་སྒྲིམ་པར་ནུས༔ བྱ་རྩོལ་སྤྲོས་པའི་ཡུལ་ལས་འདས༔ འབད་རྩོལ་སྒྲིམ་གློད་མཐོལ་ལོ་བཤགས༔ རིས་མེད་སྟོང་པ་ནམ་མཁའི་ངང་༔ བཙལ་བས་རྙེད་པར་མི་
འགྱུར་ཏེ༔ འབད་རྩོལ་འདུ་བྱེད་འཕྲུལ་པའི་ལམ༔ རིག་འཚོལ་སྡུག་བཙིར་མཐོལ་ལོ་བཤགས༔ མ་ཡེངས་རྣམ་རྟོག་ངོས་བཟུང་ནས༔ དེ་ཉིད་གློད་ཅིང་དེ་ཉིད་བལྟ༔ འདི་ཡང་
འདུ་བྱེད་འཁྲུལ་བའི་ལམ༔ ཡེ་དག་རོལ་པར་མཐོལ་ལོ་བཤགས༔ བྱས་པའི་ཆོས་ཀྱི་སངས་མི་རྒྱ༔ བློ་ཡི་ཆོས་ཀྱིས་ངང་ཉིད་འཆིང༔ གང་ལ་དམིགས་ཀྱང་ཡིན་ལུགས་སྒྲིབ༔ 
དམིགས་མེད་ཆོས་དབྱིངས་ཀློང་དུ་བཤགས༔ ས་ལམ་དྲོད་རྟགས་རེ་བས་བཅིངས༔ ཉམས་རྟོགས་རོ་ལ་ཆགས་པས་རྒྱང༔ སྨིག་རྒྱུའི་ཆུ་ཡིས་རང་ཉིད་བསླུས༔ བྱར་མེད་
ཡེ་གྲོལ་ཀློང་དུ་བཤགས༔ མི་རྟོག་གནས་པའི་ཁོར་ཡུག་དང༔ བདེ་གསལ་མི་རྟོག་ཏིང་འཛིན་ངང༔ སྟོང་ཉིད་བློ་བྲལ་རིས་མེད་སོགས༔ མྱོང་ཞེན་སྐྱེ་མེད་ཀློང་དུ་བཤགས༔

༄༅། །དོན་དམ་ཆོས་དབྱིངས་སྤྲོས་བྲལ་ངང༔ བསམ་མེད་དམིགས་མེད་བརྗོད་མེད་སོགས༔ གོ་མྱོང་ཡིད་ཀྱི་གཏད་སོ་རྣམས༔ རིས་མེད་བསམ་འདས་
ཀློང་དུ་བཤགས༔ ཐོས་བསམ་འབད་རྩོལ་སྒོམ་པ་དང༔ མི་སྒོམ་མི་རྟོག་བྱར་མེད་སོགས༔ གང་ལྟར་བྱས་ཀྱང་བཅོས་མའི་ལམ༔ མ་བཅོས་ཆོས་སྐུའི་ཀློང་དུ་བཤགས༔ གཏོང་
བཞག་འགུགས་དང་ཆེད་འཛིན་བསྒོམ༔ སྒྲིམ་གློད་ངོ་ལྟ་ལ་སོགས་དང༔ རྟག་ཆད་བསམ་གཞིག་ཡིད་བྱེད་ལམ༔ བྱར་མེད་ཀ་དག་ཀློང་དུ་བཤགས༔ མ་བྱས་དགེ་ལ་རྗེས་
ཡི་རང༔ སྐྱེ་མེད་ཆོས་འཁོར་བསྐོར་བ་དང༔ སྐྱེ་འཆི་མེད་པར་རྟག་བཞུགས་ནས༔ ཇི་སྲིད་ནམ་མཁའི་མཐར་ཐུགས་བར༔ མི་ངལ་འགྲོ་བ་འདྲེན་པར་ཤོག༔ ཆོས་ཉིད་
ཀློང་བཤགས་འདི་ཉིད་ནི༔ ཆོས་སྐུའི་རིག་པའི་ཀློང་ཡངས་ནས༔ ལོངས་སྐུའི་ངག་གི་རང་འབྱིན་པས༔ སྤྲུལ་སྐུའི་ལག་པའི་མཐིལ་དུ་སྤྲོད༔ ས་མ་ཡ༔ རྒྱ་རྒྱ་རྒྱ༔ ཡིད་བྱེད་

ཚིག་གི་ལྟ་བར་གདིང་བཅས་ཤིང༔ ཚུལ་ཁྲིམས་འཆལ་དང་བྱང་སེམས་གསང་སྔགས་ཉམས༔ དེ་དུས་གདམས་པའི་སྙིང་བྱུང་ཀློང་བཤགས་འདིས༔ ངན་སོང་སྐྱེ་སྒོ་གཅོད་དོ་ས་མ་ཡ༔
ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ ཁ་ཐཾ

༄༅། །ཞུ་འུ་འུ༔ བདྨའི་ཞལ་གདམ་རྩ་གསུམ་མཐོང་བ་རང་གྲོལ་ལས༔ གཤིན་རྗེ་ཀུན་གྱི་སྙིང་བོ་ཕུང་ཟློག་ནག་པོ་བཟློག་མེད་བཞུགས་སོ༔

༄༅། ། ཙ(3༑ ༑ཝནཱ ཆོས་རྒྱལ་ཁྲི་སྲུང་ལྡེའུ་བཙན་དང་༔ ལོ་ཙཱ་བཻ་རོ་ཙ་ན་གཉིས་ཀྱིས་གུ་རུ་ལ་གསེར་གྱི་མཎྜལ་ཚོམ་དགུ་པ་ལ་གཡུའི་ཕྲ་བཀོད་པ་དེ༔ ཕྱག་དུ་
ཕུལ༔ གཡུ་སྣོད་རྒུན་ཆང་གིས་བཀངས་པ་ཞལ་སྐྱེམས་སུ་དྲངས༔ ཕྱག་མང་དུ་འཚལ་སྟེ་ཞུས་པ༔ བདག་ཅག་རྗེ་འབངས་ཐམས་ཅད་ལ༔ རང་གིས་འདོད་དོན་གྱི་ཆོས་དྲིས་རྣམས༔ ཟབ་
ལ་གནད་འདུས་སུ་བཀའ་དྲིན་གྱིས་བསྐྱངས་ནས་འོང་༔ མ་འོངས་ལྔ་བརྒྱ་ཐ་མའི་དུས་ཀྱི་ཚེ༔ དམུ་རྒོད་ཀྱི་འགྲོ་བ་རྣམས་འདུལ་བཀའ་བས་ལས་ཚོགས་ཀྱི་གནད་ཐེམ་ལ་བརྟེན་པའི་འགྲོ་
ལ་ཕུང་དུ་འགྲོ་བའི་ཟློག་སྔགས༔ གཞན་གྱིས་ཟོད་གཏོང་ངན་པ་ཚར་བཅད་ནུས་པ་དང་༔ དེ་མིན་གྱི་འགྲོ་བ་རྣམས་དབང་དུ་སྡུད་པའི་ཐབས་རྨད་དུ་བྱུང་བ་ཞིག༔ ཐུགས་རྗེའི་བཀའ་

༄༅། །དྲིན་གྱིས་རྗེས་སུ་བརྩལ་དུ་གསོལ་ཞུས་པས༔ གུ་རུའི་ཞལ་ནས་དུས་མ་འོངས་ལྔ་བརྒྱ་ཐ་མའི་ཚེ༔ སངས་རྒྱས་ཀྱི་བཀའ་ལུང་སྲེ་སླད་བསྡེབས་དཀྲུགས་ཀྱིས༔ ཆོས་ཀྱི་
རོ་ཉམས་ནས་སྡེ་འཁྲུགས་ཀྱི་རྩོད་གཞིར་སོང་ནས༔ ཚུལ་ཁྲིམས་བོར་ནས་ཐར་ལམ་གསོ་ལ་རེ་བའི་ཐོས་བསམ་མི་ནུས་པ་ཕྲན་བུའི་གདམས་ཕྲན་སྒྲུབ་སྡེ༔ རྒྱུད་དང་སྒྲུབ་ཐབས་ཀྱི་
ཆོས་བྲིན་རྣམས་ཡལ་ནས༔ བྱིན་རླབས་དངོས་གྲུབ་ཀྱིས་རྒྱུན་འབབ་དུས་མི་འོང་༔ རྒྱུད་དོན་མ་གཏོགས་པས་གསར་འགྲོག་བླ་མ་དང་ཆོས་ལ་བྱེད་པས༔ གསར་དད་ཆེ་ཡང་
བདེ་བར་གཤེགས་པའི་དགོངས་དོན་ནུབ༔ རང་བཟང་གིས་བརླག་བཤད་དང་༔ དོན་ལུགས་ཀྱི་འཁྲུལ་པར་གྱུར་ཞིང་༔ ང་ལ་དད་པ་མོས་པ་མང་ན་ཡང་༔ ང་ཡི་རྣམ་ཐར་དང་

ཡོན་ཏན་རྟོགས་མི་ནུས༔ ངའི་ཟབ་གཏེར་བསྐལ་བརྒྱར་རྙེད་པར་དཀའ་བའི་གདམས་པ་ཆུ་འཁྱམས་རྡོལ་བ་དང་འདྲ་བ་འོང་ནའང་༔ དཔེ་ཙམ་བཀླགས་ཤིང་འཁྲུལ་པར་གྱུར་ཞིང་བསྐྱེད་
རྫོགས་ཀྱི་དོན་ལ་རྨོངས༔ སྔགས་ཀྱི་ཐེག་པ་ཆར་ལྟར་འབབ་ན་ཡང་༔ ལྟ་སྤྱོད་ལ་མ་འཁྲུལ་བ་ཚུལ་བཞིན་དུ་སྤྱོད་མི་ཤེས་པས༔ དམ་ཚིག་རྫས་མི་ནག་པ་དང་སྐྱེ་བོས་སྤྱོད༔ བླ་མའི་
མིང་གྲགས་པའི་སངས་རྒྱས་དང་བྱང་སེམས་བཟང་པོ་དང་ཨོ་རྒྱན་ངའི་སྤྲུལ་པ་ཡིན་ཞེས་པའི་མིག་འཕྲུལ་རྫས་སྦྱོར་ལུགས་འགུག་སྔགས་ལ་བརྟེན་ནས་འགྲོ་བ་མང་པོ་ལོག་པའི་ལམ་ལ་
ཁྲིད་ནས་དམྱལ་བར་ལྷུང་བ་ཡང་བྱེད༔ དེ་འདྲའི་དུས་ཀྱི་ཚེ་ས་དང་ནམ་མཁའ་ལ་མི་རུང་བའི་ལྟས་དགུ་ཤར༔ འགོང་པོ་བདུད་ཀྱི་སྤྲུལ་པས་ས་སྟེང་ཁྱབ་ནས༔ ས་གནད་གཉན་
རིམ་དུག་མཛེ་ལྷོག་སོགས་གསོ་བར་དཀའ་བའི་ནད་དུ་མ་དང་༔ དགེ་སྤྱོད་རྣམས་ལ་བདུད་ཀྱིས་བར་དུ་གཅོད་ཅིང་༔ མཐའ་ཡི་སྡེ་དམའ་དབུས་ཀྱི་སོ་ཁར་འཇུག་ཅིང་༔ ད་ལྟའི་བློན་

༄༅། །པོ་དྲུག་གིས་ལས་ལ་བསྐྱེད་པའི་སྨོན་ལམ་གྱིས་སྤུ་རང་གུ་གེ་གུང་ཐང་རྣམས་སུ་རྒྱལ་བློན་གདུག་པའི་སེམས་ལྡན་དྲུག་བྱུང་༔ དེའི་འོག་ཚེ་འཕོས་ནས་དབུས་གཙང་འདིར་།
སྐྱེས་ཏེ༔ དགེ་བ་བག་ཙམ་ཡང་བྱེད་ཅིང་༔ སྡིག་སྤྱོད་སྙིང་པོའི་བསྟན་པ་བསྒྲུབ༔ ངའི་བཀའ་ལ་ཡ་ཁ་འདེབས་ཤིང་༔ དེའི་རྟགས་ཀྱི་ཐ་སྙད་ཆོས་ཀྱིས་རྣམ་པར་གཡེང་བས༔ ཤེས་
རབ་དང་ལྡན་ཡང་སྙིང་པོའི་དོན་སྙིང་ཐིག་དང་མི་ཕྲད་ཅིང་སྐྱེ་བ་དྲུག་དུ་མི་མཇལ༔ བྱིན་རླབས་མེད་པའི་སེར་ཆས་བཙུན་གཟུགས་ཅན་གྱིས་ཕྱོགས་མཐར་འཐབ་རྩོད་དོན་ལོག་གིས་
བསྟན་བཅོས་བརྩམས༔ ཐམས་ཅད་འཁྲུག་རྩོད་ཀྱི་ཆོས་ལ་བསྒོམ་སྒྲུབ་མེད་པའི་དུས་གཅིག་འོང་བས༔ དེ་དུས་སྨད་ནས་གེ་ལྕགས་ཧོར་གྱིས་དམག་དཔུང་༔ ལུག་སྤྲེལ་གྱི་འཚམས་
སུ་ལུད་པ་བྱུང་ཀྱང་༔ ཨོ་རྒྱན་ང་ཡི་རྒྱུད་ཚུལ་བཞིན་དུ་བསྟན་པའི་སྨོན་ལམ་མཐུན་བཙན་པ་འགས༔ བོད་འདི་ཁྲག་གི་མཚོ་མོ་ཆེ་ལས་ལན་གཅིག་ཅན་དུ་སྒྲོལ་ཞིང་༔ འོན་ཀྱང་སྙིགས་

མ་དྲག་སྤྱོད་ཀྱི་དུས་དེར་ཡང་༔ བོ་དྷི་ས་ཏྭ་དང་ཆོས་རྒྱལ་ཡབ་སྲས་ལོ་ཙ་བ་བཻ་རོ་ཙ་ན་སོགས་སྨོན་ལམ་གྱི་དབང་གིས་འབྱུང་བས༔ དཔལ་གྱི་བསམ་ཡས་ལྷ་ས་ཁྲ་འབྲུག་རྣམས་སུ་རབ་གནས་
གསོ་ཞིང་སྨོན་ལམ་རྒྱ་ཆེན་འདེབས་པ་དང་༔ སྔར་གྱི་ས་གནད་རྙིང་པ་རྣམས་གསོ་ཞིང་དགྲ་ལངས་པའི་གསར་བ་མནན་སྟེ༔ དཀར་པོ་དགེ་བའི་ལས་མཐུ་བཙན་པས་འབད་ན༔ དར་
ཅིག་སྡོད་སྟོད་སྨད་མཐའ་ཡི་དམག་དཔུང་རྣམས་བཟློགས་ཏེ༔ བོད་ཁམས་ཅུང་ཟད་བདེ་ཡང་སྲིད༔ འོན་ཀྱང་འབྱུང་པོ་སྙིང་ཞུགས་ཀྱིས་ཀུན་གྱི་སྙིང་དཀྲུག་སྟེ་མི་མཐུན་པའི་དབང་གིས་
ལོག་པར་སོང་ནས༔ ཁྱི་ཕག་ལ་སྨད་ཀྱི་སོ་མཚམས་ནས་མཐའ་ཡི་དམག་ལུད༔ བོད་ཁམས་འཇོམས་ལ་ཉེ་བ་གཅིག་འོང་བས༔ དེ་དུས་ཡང་ཟློག་སྤུ་གྲི་ནག་པོ་ལས་ཁོལ་དུ་ཕྱུང་བ༔
གཤིན་རྗེ་ཀུན་གྱི་སྙིང་བོ་ཕུང་བཟློག་ནག་པོ་ཟློག་མེད་ཅེས་བྱ་བ་དམ་སྲི་འགོང་པོ་དགྲ་འདྲེ་ཕུང་ཤིག་ཀྱི་དྲག་སྔགས༔ འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ ཉམས་སུ་ལེན་བའི་

༄༅། རིམ་པ་ནི༔ ཆོས་ཉིད་དེ་བཞིན་ཉིད་ཀྱི་ངང་ནས༔ གསེར་དང་གནམ་ལྕགས་ཀྱི་འཁོར་ལོ་རྩིབས་སྟོང་དང་ལྡན་པའི་ནང་དུ༔ རང་ཉིད་ཁྲོ་བོའི་རྒྱལ་པོ་གཤིན་རྗེ་གཤེད་
སྐུ་མདོག་དམར་པོ་མེའི་མདོག་འདྲ་བ༔ ཞལ་གཅིག་ཕྱག་གཉིས་སྤྱན་གསུམ་བགྲད་པ་མཆེ་བ་གཙིགས་པ༔ ཕྱག་གཡས་གཡོན་གཉིས་ན་མཚོན་ཆ་སྣ་ཚོགས་བསྣམས་ཞིང་འཇིགས་
སུ་རུང་བ༔ ནུ་མ་གཉིས་ནས་དུང་སེང་ལྕགས་ཀྱིས་རལ་པ་ཅན་དུ་མ་དཀྲུག་ཅིང་འཕྱོ་བ༔ སོག་པ་ཕན་ཚུན་སྟག་གིས་ཚོག་རྒྱུག་རྒྱུག་པ༔ མཁའ་རྐེད་ནས་སྦྲུལ་ནག་དུག་གི་ཁ་རླངས་མེ་
ལྟར་འབར་བ་འགྱེད་པ༔ དུར་ཁྲོད་ཆས་བརྒྱད་དང་ལྡན་པ་གཅིག་དུ་བསམ་ཞིང་༔ བྱད་མ་གནོད་བྱེད་གང་ཡིན་པ་དེ་བསད་བཅད་བྱེད་པར་བསམ་སྟེ༔ སྔགས་བཟླས་པ་ཙམ་གྱིས་ཁོ་
རང་གིས་ཚོལ་ལ་རྦད་པའི་ལྷ་འདྲེ་རྒོད་གཏོང་ངན་པ་ཐམས་ཅད་ཕར་ལོག་པར་བྱད་མ་ཁོ་རང་བསད་བཅད་བྱེད་པར་བསམ་ལ༔ ལྷ་མ་ཡིན་པར་མོས་ལ་བཟླས་པར་བྱའོ༔ ཨོཾ་ཏྲི་ལིང་ཤ་རོ་

ལིང་ཤ་ག་ཐུན་བུ་ཏྲི་ཛ༔ རཀྴ་ནྀཾ་ཛ་ཛཿ  ནྲྀ་དུ་ནྲྀ་དུ་ནག་པོ་ཙི་ཏྲ་དུ་རུ་ཉི་མ་སྟེ་གནོད་བྱེད་བྱད་མའི་སྲོག་ལ་རྦུད་རྦུད༔ ཁྲག་ལ་རྡུབ་རྔུབ༔ ཤ་རུས་ཁྲག་རྩ་ལ་རྦུད་རྦུད་བྱད་མ་ནག་པོ་ཙོ་ཙི་ཏྲ་
རྦད་རྦད་ཟློག་ཟློག༔ འདི་ལ་བཟླས་པ་བྱས་པ་ཙམ་གྱིས་ཐོད་གཏོང་ངན་པ་དང་༔ རིགས་སྔགས་ཐམས་ཅད་བཟློག་གོ༔ ནང་ནུབ་བདུན་རེ་བཟླས་ཤིང་༔ བདུན་དམག་བཟློག་པ་དང་༔ བསྟན་པ་བསྲུང་བར་བྱེད་པ་ལ་ཐུན་བཞིར་བཟླས་ཏེ༔ རྡོ་རྗེ་
ཕུར་བུས་ཕྱོགས་དེར་བསྒྲིལ་ཞིང་བསྟན་པར་བྱའོ༔ ཚར་གཅིག་བཟླས་བས་ཀྱང་བྱད་ཁ་དང་དགྲ་བགེགས་བཟློག་པ་འདི་རྒྱ་བོད་གཉིས་ལ་མིང་ཙམ་ཡང་མེད་པས་ཕས་བུ་ལ་ཡང་མ་བསྟན་ཅིག༔ འདི་བྱད་མ་འབུམ་སྡུག༔ ལྷ་འདྲེ་ཀུན་ཟློག༔ འདི་ཕྱི་མེད་པའི་ལག་ཏུ་
མ་ཤོར་ཅིག༔ མ་སྤེལ་ཅིག མ་སྤེལ་ཅིག སྤེལ་ན་སངས་རྒྱས་ཀྱི་བསྟན་པ་བསྲུང་བ་དང་༔ སེམས་ཅན་ལ་ཕན་པ་བསྒྲུབ་པ་མ་གཏོགས༔ བཀའ་རྒྱའི་དམ་ལ་མ་འདའ་ཅིག༔ པདྨ་ང་ཡི་ད་རེས་མིན་པ་ཡི་གེ་རིས་སུ་བཀོད་བ་མི་སྲིད་དོ༔ མན་ངག་འདི་དང་ལྡན་
ཕྱིན་ཉམ་ང་དང་འཇིགས་པ་མེད་དོ༔ འདི་ལས་ཟབ་པ་རྒྱ་བོད་གཉིས་ན་མེད་ངེས་སོ༔ ས་མ་ཡ༔ རྒྱ་རྒྱ་རྒྱ༔ གསང་རྒྱ༔ དམ་རྒྱ༔ སྦས་རྒྱ༔ མི་བསྟོན་པའི་རྒྱ༔ དམ་ལས་མི་འདའ་བའི་རྒྱ༔ སོ་ཕག་ཤི༔ མངྒ་ལཾ༔

༄༅། །རྩ་གསུམ་མཐོང་བ་རང་གྲོལ་ལས༔ སེལ་གནམ་ལྕགས་འབར་བ་བཞུགས་པའི་དབུ་ཕྱོགས་ལེགས་པར་བཞུགས་སོ༔

༄༅། །ན་མོ་གུ་རུ་དྷེ་ཝ་ཌཱཀྐི་ནི༔ ཤ་ཟ་ཌཱཀྐིའི་ལས་ཚོགས་སེལ་གནམ་ལྕགས་འབར་བ་ནི༔ རྣམ་འབྱོར་ཉམ་ཆུང་རྣམས་ཀྱི་བཙས་སུ་བཞག༔ དེ་ལ་རྫས་ནི་མགར་བ་ནག་
པོའི་ལྕགས་ཀྱི་སོ་ཏོག་ལ་འགར་བ་འབྲུག་གི་ལོ་པ་ཟླ་བ་ཉི་མ་ཡོད་པའི་དུས་ཚེས་ལ་དུས་ཚོད་འབྲུག་གི་དུས་སུ༔ མགར་མོ་འབྲུག་ལོ་མས་བརྡུངས་པའི་སོ་ཏོག་ལ་ཕྱེ་མ་བྱས་པའི་ས་སྦྱིན་པོ་
དང་བསྲེས་ལ་འཇིམ་པ་བྱས་ཏེ༔ འགར་བ་༼མཆན། ཉི་མ་ཡོད་པའོ༽འབྲུག་ལོ་པས་མཆོད་རྟེན་ནི༔ ཚྭ་ཚྭ་འབྲུག་གིས་དུས་ཚོད་ལ་བཏབ༔ དེ་ཉི་ཤུ་དགུའི་ཉི་མ་ནུབ་མཚམས་སུ༔ མི་
རོའི་ལག་གཡས་སུ་ཚོན་སྐུད་ཀྱིས་བཀྱིག་སྟེ༔ རོ་དེ་བསྲེག་ལ་ཚ་ཚ་སོ་ཐངས་པ་དང་༔ དེའི་རླུང་རང་དང་འཁོར་ལ་མ་ཕོག་པར་བྱས་ཏེ༔ སྣོད་དུ་བཙལ་ལ་ཁྱེར་ཏེ༔ དེ་རི་མགོར་སྦས་
ན་རི་སྙིལ་ཆུ་ལ་སྦས་ན་ཆུ་ཆརཿ ཿགྲོང་དུ་སྦས་ན་གྲོང་བརླག་པར་འགྱུར་རོ༔ འདི་འདྲའི་སེར་ནག་བསྒོམ་པའི་ལྷ་དང་བཟླས་པའི་སྔགས་མེད་རྫས་རང་གིས་ཆོག་པས་ཟབ་བོ༔ འདི་

༄༅། །སུ་ལ་མ་སྤེལ་སྙིང་ལ༼ ཨྠ ༽༔ ས་མ་ཡཱ༔ རྒྱ་རྒྱ་རྒྱ༔ ནང་དུ་དགྲ་བོའི་ལིད་དབང་པོ་དང་༔ སྙིང་ཁར་ནྲྀཿདང་མིང་ཡིག་དཔྲལ་བར་རུས་འདོམ་དུ་༼དུ་ཕཊཿ༽བླ་རྐང་
པར་ཞ༔ དཔུང་པར་ཤི༔ སྐེ་ལ་འགགས༔ མིག་ལ་ལོང༔ རྣ་བར་འོན༔ ཡན་ལག་བཞི་ལ་ཛཿཧཱུྃ་བཾ་ཧོ༔ བྲིས་ལ་མཉམ་དུ་རྟ་གཡག་གི་རུས་པ་བྱི་ལའི་ཁྲག༔ ཤིང་ཀུན་
དང་སྒོག་སྐྱ་ཕོ་རོག་དང་འུག་སྒྲོ་སྲེ་མོ་སྦལ་པའི་ཤ་རྣམས་ཚྭ་ཚྭའི་ནང་བཅུག་ཀྱང་མགོ་མཇུག་མ་ལོག་གལ་ཆེའོ༔ ཕྱག་ལེན་ཞུལ་ལ་དྲིས༔ བདག་འདྲ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་སྤུངས་པའི་མགུལ་
ནས་གདན་དྲངས་པའི་མན་ངག་ཟབ་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ རྒྱ་རྒྱ་རྒྱ༔ མངྒ་ལཾ༔

༄༅། །རྩ་གསུམ་མཐོང་བ་རང་གྲོལ་ལས༔ ཟ་ཡིག་ནམ་མཁའ་རྡོ་རྗེ་ཕ་ལམ་བཞུགས་སོ༔

༄༅། །རྣརྒྱུསཱཙཱ། བོད་ཡུལ་མུན་པའི་གླིང་བར་དུ༔ མངའ་བདག་རྒྱལ་བོ་ཉིད་ཀྱིས་ནི༔ མཁན་ཆེན་བོ་དྷི་ས་ཏྭ་དང༔ པདྨ་ང་ཉིད་སྤྱན་དྲངས་ནས༔ བོད་ཡུལ་
ཆོས་ཀྱིས་བདེ་ལ་བཀོད༔ དེས་ཀྱང་བློ་ཁ་མ་ཚིམས་པར༔ རྒྱ་གར་མཁས་གྲུབ་ཐུགས་ཀྱི་བཅུད༔ སྙིང་པོ་རྫོགས་པ་ཆེན་པོ་བླངས༔ རྒྱ་གར་ཆོས་ལ་ཕྲག་དོག་པས༔ ལོཙྪ་
བེེ་རོ་ཙ་ན་ལ༔ ཕྱི་ནང་གནད་ཀྱི་མན་ངག་ཀྱི༔ བཟློགས་བསད་བསྒྲོད་པའི་ལས་ལ་སྦྱར༔ དེ་ཚེ་རྒྱལ་བློན་འབངས་བཅས་འཁྲུག༔ དེ་དུས་དཔལ་ཆེན་ཧེ་རུ་ཀ༔ པདྨ་འབྱུང་
གནས་བདག་ཉིད་ཀྱིས༔ གསང་བའི་མན་ངག་འདི་ཕྱུངས་སོ༔ མཁའ་འགྲོའི་སྙིང་ཁྲག་ཐུགས་ཀྱི་བཅུད༔ འདི་ལ་ལྷ་བསྒོམ་སྔགས་བཟླས་མེད༔ སྐྲག་མི་དགོས་སྟེ་འདི་ཁོ་ན༔ ཆུ་

༄༅། །ལྷ་དཀར་པོའི་རྒྱུད་ལས་བསྡུས༔ རྫས་ཀྱི་སྦྱོར་བས་འདི་མི་ཐུབ༔ རླུང་ལྷ་ཁམས་ནག་རྒྱུད་ནས་བསྡུས༔ རླུང་འཁོར་ཀུན་གྱིས་འདི་མི་ཐུབ༔ མེ་ལྷ་དམར་པོའི་རྒྱུད་
ནས་བྱུང་༔ སྲེག་སྦྱོར་ལས་ཀྱིས་འདི་མི་ཐུབ༔ ས་ལྷ་ལྗང་ནག་རྒྱུད་ནས་བསྡུས༔ གཏད་ཁྲོམ་ནག་པོས་འདི་མི་ཐུབ༔ དབར་གྱིས་གཟའ་བཟློག་རྒྱུད་ནས་སྡུས༔ གཤིན་རྗེ་
ཐོ སྤུ་གྲི་དམར་ནག་སོགས༔ ཟློག་བསད་མཐུ་ཡིས་འདི་མི་ཐུབ༔ ཨུ་ཎི་ཁ་ཡི་རྒྱུད་ནས་བསྡུས༔ ཁྲོ་ཆུ་འབར་བས་འདི་མི་ཐུབ༔ བཤིགས་པ་ཆུ་འཁོར་ནང་ནས་བསྡུས༔ ན་
རག་ཁོལ་མས་འདི་མི་ཐུབ༔ འཁོར་ལོ་ལས་བརྒྱུད་རྒྱུད་ནས་བསྡུས༔ དབང་ཕྱུག་ཆེན་པོའི་མཐུས་མི་ཚུགས༔ སྡེ་བརྒྱུད་ཧུ་ཏིའི་རྒྱུད་ནས་བསྡུས༔ སྡེ་བརྒྱད་ཀུན་གྱི་སྒྲིབ་ཤིང་ཡིན༔

ཡེ་ཤེས་པ་ཀུན་ཐུགས་ཀྱི་བཅུད༔ འཇིག་རྟེན་པ་ཡི་སྲོག་གི་སྙིང་༔ འདི་ནས་གཞན་དུ་བསྟན་པ་མེད༔ སྔགས་འཆང་དྲེགས་པའི་ཁ་གནོན་ཡིན༔ བཙན་པོ་རྣམས་ཀྱི་གཉའ་
གནོན་ཡིན༔ འབྱུང་པོ་རྣམས་ཀྱི་ཁ་ཆིང་ཡིན༔ ཚེ་བསྒྲུབ་དམིགས་ཆོག་ཞེས་ཀྱང་བྱ༔ བསམ་གཏན་ཉལ་ཆོག་ཞེས་ཀྱང་བྱ༔ དུག་མདངས་ཁ་ཆིངས་ཞེས་ཀྱང་བྱ༔ རང་གཤེད་
ཐོག་འབེབས་ཞེས་ཀྱང་བྱ༔ བསྒྲུབ་མི་དགོས་པའི་གདམས་པ་ནི༔ ཕུང་པོའི་ནང་ནས་སྙིང་བས་དམར༔ གཅེས་པའི་སྲོག་དང་འདྲ་བ་ཡིན༔ འདི་དང་ཚེ་སྒྲུབ་ཨ་ཧཾ་མ༔ བདེན་
རྫུན་ལག་ཏུ་ལོངས་དང་གསལ༔ ལུས་ནི་རྡོ་རྗེའི་བྲག་ཏུ་འགྱུར༔ སངས་རྒྱས་བསྟན་ལ་དགྲ་མང་ཡང་༔ མི་ནུབ་བསྟན་པའི་རྒྱལ་མཚན་འཛུགས༔ བཻ་རོས་ད་ལྟ་ཉམས་སུ་ལོངས༔ ཉམ་ང་
མེད་པའི་གདེང་དང་ལྡན༔ མ་འོངས་བཞི་བཅུ་རྩུབ་འགྱུར་ནས༔ ཕྱི་ནང་ལོག་ལྟ་འཚེ་བའི་དུས༔ སླར་ཡང་འདི་དང་འཕྲད་པར་འགྱུར༔ ངས་ནི་དུས་གསུམ་ས་ལེར་མཁྱེན༔

༄༅། །ད་ལྟ་སྤེལ་བའི་གནས་མེད་ཀྱིས༔ འདི་ནས་རིང་པོར་མ་ལོན་པར༔ བཀའ་འདུས་ཆོས་ཀྱི་རྒྱལ་མཚོ་ཞིག༔ སྔོན་གྱི་ཆོས་རྒྱལ་གཙུག་ལག་འཛིན༔ རྒྱས་སྲས་
ལྷ་རྗེ་ཞེས་བྱར་གྱུར༔ དེ་མཚུངས་སྤྲུལ་པའི་གཙུག་ལག་ཁང་༔ དཔལ་གྱི་གཡའ་རུ་ཁྲ་འབྲུག་ཏུ༔ གསང་བ་སྔགས་ཀྱི་ཕོ་བྲང་བཞེངས༔ རང་རང་ཆོས་ཀྱི་བསྐལ་བར་སྤྱོད༔ དེ་
མཚུངས་སྨོན་ལམ་ལྡན་གཅིག་པར༔ ད་ལྟའི་གདམས་སྐོར་འདི་རྣམས་དང་༔ མ་འོངས་གནས་ཀྱི་ལུང་བསྟན་རྣམས༔ ད་ལྟ་ཀུན་གྱིས་ལོངས་མི་སྤྱོད༔ ཀླུ་བདུད་ནག་པོ་རྒྱུ་བའི་གནས༔ 
སྨྲ་ལུགས་གནས་ཀྱི་སྒོ་ཟུར་ནས༔ འདོམ་གང་འཇལ་བའི་གནས་སུ་སྦས༔ ངས་བྲིས་རྫས་ཀྱི་ཤོག་དྲིལ་གཉིས༔ ལུག་སྤྲེལ་ཟླ་གཉིས་མཚམས་སུ་ཕོག༔ མི་གསལ་རྫས་ཀྱི་
སྦྱོར་བ་བརྟེན༔ དེ་མིན་སྤྱད་ན་དྭངས་མ་སྒྲིབ༔ འབེབས་དུས་དཔལ་གྱི་ཚངས་པ་དང་༔ ཀླུ་བདུད་འཛིན་པ་ལག་མང་མཆོད༔ ལུང་བསྟན་དུས་གནད་མ་གཏོགས་པ༔ ཁ་ཡང་

རང་སྲོག་རང་གིས་གཅོད༔ སྙིང་ལ་ཕུར་ཅིག་ས་མ་ཡཱ༔ བཀའི་རྒྱ༔ གསང་རྒྱ། གུང་གི་རྒྱུ༔ མན་ངག་གི་རྒྱ༔ ཟབ་རྒྱ༔ གཏད་རྒྱ༔ རྒྱ་བདུན་གྱེམ་བཏབ་ནས་སྦས་སོ༔
བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རིན་ཆེན་སྤུངས་པའི་མགུལ་ནས་གདན་དྲངས་བའི་ཤོག་སེར་ངོས་ནས་དག་བར་འབྲེ་བུའི་གཞིས་ཁར་བ་པོའོ མངྒ་ལཾ༔

འུ་འུ་འུ༔ རྩ་གསུམ་མཐོང་བ་རང་གྲོལ་ལས༔ རང་ལུས་ཨ་ནུའི་ཚོགས་མཆོད་ལགས་སོ༔

༄༅། ། ཆl11wཆiP།༔ མ་འོངས་དུས་སུ་ང་ཡི་སྔགས་པ་ཞེས༔ བསྐྱེད་རྫོགས་དང་བྲལ་བཟའ་བ་ཟ་བ་ནི༔ ཁྱི་ཕག་ཟས་ལ་སྤྱོད་དང་ཁྱད་མེད་པས༔ རང་ལུས་ཨ་ནུའི་བསྐྱེད་རིམ་ཡོ་ག་ལས༔ མ་གཡོས་བཞིན་དུ་ཟས་ལ་
སྤྱོད་གྱུར་ནས༔ དཀོན་མཆོག་གླུད་དང་དགེ་འདུན་དཀོར་ལ་སོགས༔ ལོག་པའི་ཟས་ཀྱི་འཇིགས་པ་ཀུན་ལས་གྲོལ༔ རང་ལུས་ཚོགས་ཀྱི་འཁོར་ལོ་འདི་ལྟར་བསྐོར༔ ས་མ་ཡ༔ རྒྱ་རྒྱ་རྒྱ༔ རང་ཉིད་བདེ་གཤེགས་འདུས་པ་གསལ་
བཞིན་དུ༔ ཡར་རྐན་རིགས་ལྔ་མར་རྐན་ཡུམ་ཆེན་ལྔཿ ལག་གཡས་དཔའ་བོ་ལག་གཡོན་དཔའ་མོ་ལྔཿ ཟས་སྐོམ་ལག་པ་གཡས་པས་བཀབ་པ་ཡིས༔ སྙོམས་འཇུག་ཚུལ་བསམ་སྦྱོར་
མཚམས་བྱང་སེམས་བབས༔ འབྲུ་གསུམ་བྱིན་རླབས་བདེ་སྟོང་བདུད་རྩིར་གྱུར༔ ལག་གཉིས་སྦྱར་བས་ཚིམས་ཞིང་མཉེས་པར་བསམ༔ མགྲིན་པར་པདྨ་བླ་མ་ཡབ་ཡུམ་ཚོགས༔ ཆོས་
འཁོར་དབུས་སུ་ཡི་དམ་ལྷ་ཚོགས་དང་༔ ལྟེ་བ་གྲུ་གསུམ་དམ་ཅན་སྲུང་མའི་ཚོགས༔ ཚིགས་ཆེན་རྣམས་སུ་ཁྲོ་ཆེན་འབར་བ་དང་༔ མདོར་ན་རྩ་ཁམས་ཞི་ཁྲོའི་ལྷ་ཚོགས་ལཿ གནས་

༄༅། །འགྱུར་ལག་གཡས་འདོད་ཡོན་ལྷ་མོ་ལྔས༔ ཟག་མེད་བདུད་རྩིའི་མཆོད་པ་ཕུལ་བར་བསམ༔ མགུལ་བསྐྱོད་སྦྱོར་བ་གཉིས་མེད་སྦྱོར་བ་སྟེ༔ ཡེ་ནས་རང་གསལ་གདོད་ནས་
གནས་པ་ལ༔ གློ་བུར་རྐྱེན་གྱིས་བཅོས་པ་མ་ཡིན་པས༔ རང་བྱུང་རང་གསལ་ལྷུན་གྲུབ་ཆེན་པོའོ༔ བྱ་བྱེད་ཚོགས་ཀྱི་རོལ་པ་ཀུན་གྲོལ་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ རྡ་ཐམ༔
བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རི་རིན་ཆེན་སྤུངས་པའི་མགུལ་ནས་གདན་དྲངས་པའོ༔ ས་མ་ཡ༔ རྒྱ་རྒྱ་རྒྱ༔ མངྒ་ལམ༔

འུ་འུ་འུ༔ རྩ་གསུམ་མཐོང་བ་རང་གྲོལ་ལས༔ བསྐྱེད་རིམ་ཉམས་གྲིབ་སེལ་བྱེད་བཞུགས་སོ༔

༄༅། །༤) ཥ ༣༧ བསྐྱེད་རིམ་ཉམས་གྲིབ་སེལ་བྱེད་འདི་མེད་ན༔ སྡེ་འཁྲུགས་བྱས་སམ་དམ་ཉམས་མི་གཙང་གནས༔ ཚེ་སྲོག་ཉམས་དང་ས་ལམ་ཀུན་ལ་སྒྲིབས༔ གྲིབ་སེལ་ཀུན་མཆོག་རང་ཉིད་ཡི་དམ་ལྷ༔
སྐད་ཅིག་དྲན་རྫོགས་ཐུགས་ཀྱི་ས་བོན་ལས༔ འོད་ཟེར་སྣ་ལས་ཡེ་ཤེས་མེ་བྱུང་བས༔ ཉམས་གྲིབ་མི་གཙང་ཐུལ་གྱིས་བསྲེགས་པར་བསམ༔ ཨོཾ་ལས་རྣམ་སྣང་གཞལ་ཡས་ཁང་དུ་གྱུར༔
ཨཱལས་སྣང་བ་མཐའ་ཡས་པད་ཉིའི་སྟེང་༔ ཧཱུྃ་ལས་བསྐྱེད་རིམ་ཡོང་གྲུབ་སྙིང་པོ་བཟླས༔ འདི་ཡི་མི་གསལ་གནས་ཀྱི་ཉམས་གྲིབ་མེད༔ མ་འོངས་འགྲོ་བ་གནས་གྲིབ་ཀུན་བྲལ་ནས༔ ཡེ་གྲོལ་མི་འགྱུར་གནས་ལ་སྒྱུ
ལོངས་སྤྱོད་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔སྨྲག་ཁ་ཐཾ༔ མེ་མོ་ལུག་གི་ལོ་རང་ལོ་སུམ་ཅུའི་ཐོགས༔ འོད་གསལ་སྣ་ཚོགས་རང་གྲོལ་བདག་གིས་སྤྲེལ་ལོ་ཧོར་ཟླ་དྲུག་པའི་ཚེས་བཅུའི་ཉིན་གྲོགས་རི་རིན་ཆེན་
སྤུངས་བའི་མགུལ་ནས་གདན་དྲངས་པའོ༔ མངྒ་ལཾ༔ དགེའོ༔

༄༅། །རྩ་གསུམ་མཐོང་བ་རང་གྲོལ་ལས༔ ཡིད་འཕྲོག་ལས་ཀྱི་ཉེས་བྱེད་སྨྱུ་གྲི་ནག་པོ་བཞུགས་སོ༔

༄༅། །དགྲ་བོ་ཆམ་ལ་འབེབས་པའི་ཕྱིར༔ ཉེས་བྱེད་སེ་ཤིང་མན་ངག་བསྟན༔ ངན་སྔགས་ཉེས་བྱེད་སྤུ་གྲི་ནི༔ མང་ན་རང་གི་ལྷ་ཡང་བྱེད༔ འདི་ན་ལྷ་མེད་ཏིང་འཛིན་མེདཿ ཿགཏོར་མ་
གཏང་རག་བསྐུལ་མི་དགོས༔ གཏུམ་པོའི་བསྙེན་པ་ཐེམ་པ་ཡི༔ སྐར་མ་མཆུའམ་ལག་སོར་ལ༔ ཁྲོས་པའི་སེམས་ཀྱིས་ལྷོ་ནུབ་སུ༔ ཁ་བལྟས་གཟའ་བདུན་རྒྱུ་དང་བསྟུན༔ མི་མཐུན་རྫས་
ཀྱི་བཅའ་གཞི་བརྩམས༔ ཕོ་ཤིང་མོ་ཤིང་བྱང་བུ་ལ༔ མཐོ་གང་དཀྱུས་ལ་སོར་བཞིའི་ཞིང་༔ དེ་ལ་ཕོ་མོ་སོ་སོར་བྲི༔ སྙིང་ཁར་མིང་རུས་ངན་ཚོམ་བཀོད༔ བེའམ་
སེ་བའི་བྱང་བུ་ལ༔ འབྱེད་པའི་སྔགས་ནི་བྲི་བར་བྱ༔ དེ་ལྟར་བྱང་བུ་གསུམ་པོ་ལ༔ ར་ཁྱི་དཀར་ནག་ཐི་གུ་བཏགས༔ རིང་ཐུང་སྙོམས་པར་བསྒྲིགས་བྱས་ནས༔ གཟུགས་

༄༅། །དང་བྱང་བུའི་བར་དག་ཏུ སོ་སོར་བྱས་ལ་འཁྲུལ་དུ་འཇུག༔ རི་རྩེ་ལྔ་རླུང་རྒྱ་གྲམ་ཅན་དུ་ཕྱར༔ དེས་ནི་འཐབ་ཅིང་འགྱེད་པར་བྱེད༔ ལྷ་མི་དཔོན་སློབ་རྒྱལ་བློན་དང་༔ མཆེད་
གྲོགས་གཟའ་མི་ཤག་རལ་དང་༔ དེ་ལ་སོགས་པའི་གང་བྱེད་ཀྱང་༔ འདི་ཡིས་ཐམས་ཅད་འབྱེད་པ་ཡིན༔ ལྷ་དང་མི་གཉིས་ཕྱེ་འདོད་ན༔ ཕོ་ཤིང་ལོག་ལ་ཨ་བྲིས་ལ༔ དེ་ལ་ལྷ་སྔགས་
ཚངས་བར་བཀོད༔ ཡུལ་དགྲ་ཞང་སྲོག་རང་གི་ལྷ༔ མོ་ཤིང་ལོགས་ལ་ཎི་བྲིས་ལ༔ དེ་ལ་མོ་ཡི་མིང་རུས་བྲི༔ དེ་བཞིན་ཆེ་ཤོག་ཕོ་ཤིང་ལ༔ ཆུང་ཤོག་མོ་ཤིང་དག་ལ་བྲིས༔ གུ་གུལ་རྟ་
བོན་རྒྱ་ཚད་དང་༔ མུ་ཟི་བཙན་དུག་ར་ཁྱིས་སྦྲེལ༔ ལྷམ་འབོག་ཡུག་སའི་དོར་རྫས་བདུག༔ སེ་བའི་དབྱུག་པ་འདོམ་གང་ལ༔ བཏགས་ལ་རླུང་ལ་ཕྱར་བར་བྱ༔ མཆན། འབྱེད་པའི་སྔགས་ནི་སེ་བའི་
བྱང་བུ་ལ་སྔོན་རྒྱབ་གཉིས་ཀ་ལ་བྲིའོ༔ ཕོ་མོའི་བྱང་བུ་དག་ལ་ནི༔ བྱ་རོག་འུག་པའི་དང་སྒྲོ་བསླན༔ བར་གྱི་དབྱེ་བའི་བྱང་བུ་ལ༔ བྱ་རོག་འུག་པའི་ཁྲག་དང་ནི༔ ཚ་གྲང་འབྱེད་པའི་རྫས་

ཀྱིས་བྱུགས༔ ལས་འཇུག་རྒྱ་གྲམ་འོག་ཏུ་གནན༔ སྔགས་འབྲུ་ཐབ་ཐབ་ཐབ༔ ཕུར་ཕུར་ཕུར༔ བཏབ་བཏབ་བཏབ༔ ཤིག་ཤིག་ཤིག༔ བྱེ་བྱེ་བྱེ༔ ཛ་ཛ་ཛ༔ ཤག་
ཤག་ཤིག༔ ཕྱེ་ཕྱེ་ཕྱེ༔ ཕཊ་ཕཊ་ཕཊསྭཱ་ཧཱ༔ ཡི་དམ་བསྙེན་པ་ཐེབས་པ་དང༔ ཟག་རྫས་བྱུག་བ་མཆོག་ཏུ་འཕགས༔ ཁ་བྱང་ཤོག་དྲིལ་ནང་བཞིན་དུ༔ ད་ཁམས་ཕུང་བ་གཞན་མ་ཡིན༔ ཟབ་བར་གདམས་སོ་སྙིང་ལ་སྦོས༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ མནྟྲ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་ཁྲ་འབྲུག་སྒྲོལ་མ་རང་བྱོན་ནས་གདན་དྲངས་པའི་སྦྲུལ་སྒྲོམ་ཆེན་པོའི་ལྤགས་པ་ལས་འཕྲེང་དུ་སེང་གེའི་སྒང་དུ་ཧོར་ཟླ་བདུན་པའི་
ཚེས་བདུན་ཉིན་པར་ཕབ་པའོ༔ མཆན། འདིར་ཉེས་འབྱེད་ཀྱི་དཔེའུ་རེས་མ་ཚང་།

༄༅། །ཐེམ་བྱང་གནད་ཐེབས་གསལ་བ་བཞུགས་སོ༔

༄༅། །འུའུའུ༔ གསཟླ་༤ ཨཱ། བཅུ་བདུན་རྒྱུད་དང་ཀུན་བཟང་ཀློང་གསལ་སོགས༔ རྒྱུད་རྒྱལ་འབུམ་ཕྲག་དྲུག་ཅུའི་གནད་བསྡུས་པ༔ རྩ་གསུམ་སྙིང་བོ་མཐོང་
བ་རང་གྲོལ་ལས༔ ཐོག་མར་ཁ་བྱང་ལྡེ་མིག་ལུང་བསྟན་དང་༔ གསང་བའི་གབ་རྒྱ་སྐྱེས་རྒྱུད་ལུང་བྱང་སྟེ༔ སྦས་པའི་གནས་དང་འདོན་པའི་དུས་གསལ་ཉིད༔ དེ་ལས་མི་འདའ་
གསང་བའི་གནད་ཐེམས་ཡིན༔ བླ་སྒྲུབ་གདུང་བ་ཞི་བྱེད་ལས་རིམ་བསྟན་པ་ནི༔ བསྙེན་སྒྲུབ་རྣམ་གསུམ་རྩ་བའི་དབང་མཆོག་དང་༔ གདུང་བ་ཞི་བྱེད་པདྨའི་འཛབ་བཟླས་དང་༔ བླ་
མའི་བསྟན་བཞུགས་གྲུབ་པ་ཟིལ་གནོན་ལྔ༔ བསྙེན་དང་ཉེ་བའི་བསྙེན་པའི་ལས་སྐུལ་ཏེ༔ དེ་ལས་མི་འདའ་གསང་བའི་གནད་ཐེམས་ཡིན༔ སྒྲུབ་པ་གྲུབ་པ་དགོངས་པ་རང་

༄༅། །གྲོལ་ལས༔ རིག་འཛིན་ཀུན་འདུས་དབང་གི་དེ་ཉིད་དང་༔ དེ་ལས་ཞལ་གདམས་རང་གསལ་ཀ་དག་ཅེས༔ དེ་ཡི་བུ་ཡིག་ཆོས་ཉིད་ཀློང་བཤགས་དང་༔ ཁྱད་
པར་གབ་རྒྱ་ཅན་གྱི་རྫོགས་རིམ་ལས༔ ཡབ་ཀ་ཡུམ་དང་གཉིས་མེད་ཐོད་བརྒལ་ལམ༔ གསང་བའི་ཡིག་ཆུང་རིགས་བཞི་བརྟག་པ་དང་༔ བདེ་ཆེན་བསྐྱེད་དང་གེགས་སེལ་བོག་འདོན་
གནད༔ ཐུགས་སྒྲུབ་ཡང་སྙིང་དམ་སྒྲིབ་ཀུན་སེལ་ཏེ༔ དེ་ལས་མི་འདའ་གསང་བའི་གནད་ཐེམས་ཡིན༔ བླ་མ་དབང་ཆེན་དྲེགས་པ་ཀུན་འདུལ་ལས༔ དབང་མཆོག་བསྐྱེད་རྫོགས་
ཙིཏྟ་དམར་པོ་དང་༔ མདུན་བསྐྱེད་ཚོགས་མཆོད་ཨ་ནུའི་བཟའ་བ་དང་༔ བརྔན་འབྱིན་རྒྱལ་བསེན་བརླག་བྱེད་ཡུལ་གྲུའི་ཚོགས༔ སྒྲིབ་ཤིང་རྡོ་རྗེའི་གོ་ཁྲབ་ལས་རིམ་སྟེ༔ དེ་ལས་

མི་འདའ་གསང་བའི་གནད་ཐེམས་ཡིན༔ དེ་ཡི་བུ་ཡིག་ལུས་དཀྱིལ་ཀུན་གྲོལ་དང་༔ གསང་བའི་ཡེ་ཤེས་ཟབ་ལམ་སྙིང་པོའི་མཆོག༔ སྟེང་སྒོ་ཆོས་དྲུག་ཞི་ཁྲོའི་བསྐྱེད་རྫོགས་ཏེ༔
དེ་ལས་མི་འདའ་གསང་བའི་གནད་ཐེམས་ཡིན༔ བླ་མ་འཆི་མེད་སྐུ་གསུམ་འདུས་པ་ལས༔ དབང་དང་ལས་བྱང་གསང་བའི་ཡིག་ཆུང་སྟེ༔ དེ་ལས་མི་འདའ་གསང་བའི་གནད་
ཐེམས་ཡིན༔ ཀུན་ལས་གཅེས་པའི་དགྲ་བགེགས་འཇོམས་པ་ནི༔ སྤུ་གྲི་རེག་གཅོད་གསེར་གྱི་འབྲུ་གཅིག་མ༔ ངན་སྔགས་ཁ་ཕུང་ཕུང་སེལ་ནག་པོ་དང་༔ མདུན་བཤིགས་འཁོར་
ལོ་རྫས་ཀྱི་ཐོག་འབེབས་ཡོད༔ དེ་ལས་མི་འདའ་གསང་བའི་གནད་ཐེམས་ཡིན༔ གོང་མའི་རྒྱབ་བརྟེན་ཞུས་ལེན་འཕྲེང་བ་དང་༔ འཁྲུལ་གཞི་གཏན་འབེབས་རིག་པ་རང་གསལ་གནད༔
སྣོད་བཅུད་བརྟགས་པ་སྤྱི་ཆིང་འབྲེལ་པ་དང༔ ཐེག་དགུའི་རྣམ་དབྱེ་ཐོག་མའི་ལུང་བཤད་དེ༔ དེ་ལས་མི་འདའ་གསང་བའི་གནད་ཐེམས་ཡིན༔ ཀུན་བཟང་རྒྱུད་དང་སྙིང་པོ་གསལ་

༄༅། །བའི་ཁྲིད༔ མ་བུ་གཉིས་ཀྱི་མཐའ་རྒྱས་ལག་བཅང་བསྟན༔ དེ་ལས་མི་འདའ་གསང་བའི་གནད་ཐེམས་ཡིན༔ ཉོན་མོངས་ནད་འཇོམས་གསང་བའི་སྨན་དཔྱད་དང་༔
གཏེར་བདག་སྲོག་དབང་ཞི་དང་དྲག་པོ་ཡི༔ སྲིད་པ་ཆགས་འཇིག་མ་ཚོགས་བཅུ་གཉིས་ཏེ༔ ཀླུ་བདུད་ནག་པོ་རྡོ་རྗེ་དར་མ་དང་༔ མ་མོ་གཟའ་དང་སྲོད་བདག་རྡོར་ལེགས་ཀྱི༔ སྔགས་
སྲུང་ལས་མཐའ་གཅིག་བརྒྱུད་ནག་པོ་བདུན༔ དེ་ལས་མི་འདའ་གསང་བའི་གནད་ཐེམས་ཡིན༔ འབེབས་པའི་དུས་གནད་ཕྱི་ནང་བརྟག་ཐབས་གཅེས༔ དུས་མིན་བབས་ནི་ཚེ་ལ་ཡེ་
འདྲོགས་སྡང་༔ འདི་རྣམས་གཏེར་གནས་མི་གཅིག་སོ་སོར་སྦས༔ རིན་ཆེན་སྤུང་དང་ཀླུ་བདུད་ནག་པོ་འཕྲང༔ ཁྱུང་འདྲི་བྲག་དང་ཞི་བའི་གཙུག་ལག་ཁང༔ དཔལ་གྱི་བསམ་
ཡས་ལྷ་ས་དྲུག་ཡིན་ནོ༔ དེ་དུས་དམུ་རྒོད་འགྲོ་བ་འདུལ་དཀའ་ཡང་༔ རྟེན་འབྲེལ་འགྲིག་ན་གཏེར་སྒོ་ཞེ་དྲུག་འབྱེད༔ མ་འོངས་དུས་སུ་ཆོས་འདི་འཆལ་དོགས་ནས༔ པདྨ་ང་ཡི་

ཐེམས་བྱང་ཡི་གེར་བཏབ༔ འོད་ཟེར་མིང་ཅན་མ་ངེས་སྣང་ཚུལ་ཅན༔ སྙིང་གི་བུ་ལ་འདི་སྤྲོད་ས་མ་ཡཱ༔ ཐུབ་པར་གསུངས་ཤིང་རྡོ་རྗེ་གཤོག་རྒོད་མ༔ སོར་བག་ཤེ༔ ཁ་ཐམ༔ རྒྱ་རྒྱ་
རྒྱ༔ ཟབ་རྒྱ༔ གཏེར་རྒྱ༔ གསང་རྒྱ་དབང་རྒྱ༔ གཉན་རྒྱ༔ མཇུག་སྡུད་ཐིམ༔ རྒྱ་རྒྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་མེ་མོ་ལུག་ལོར་རང་ལོ་སུམ་ཅུའི་ཐོག་ཏུ༔ བྲག་རི་
རིན་ཆེན་སྤུངས་པའི་མགུལ་པ་ནས་གདན་དྲངས་པའི་པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཆོས་སྐོར་འདི་རྣམས་གཏེར་གནས་དྲུག་ནས་གདན་དྲངས་པའི་ཤོག་དྲིལ་རྣམས་
ལུང་བསྟན་པ་དང་མཐུན་པའི་རྟེན་འབྲེལ་ལུང་བསྟན་དང་༔ མཐུན་པར་འགྲིགས་ནས༔ ལེགས་པར་ཕབ་རྗེས༔ ཐེམས་བྱང་འདི་ཉིད་མཇུག་བསྡུའི་ཚུལ་དུ་འབེབས་རྒྱུ་ཡིན་ནའང་༔
འཁྲུལ་པའི་སྣང་བར་གཏེར་བདག་མཁའ་འགྲོའི་ལུང་བསྟན་རྣམ་པ་བྱུང་བ་ལ་བརྟེན་ནས༔ གློ་བུར་དུ་ཚེ་ལ་ཡེ་འདྲོགས་འབྱུང་དོགས་ནས་ཆ་ལག་ཡོངས་སུ་ཕབ་པ་མ་གྲུབ་ཀྱང་༔ ཐེམས་

༄༅། །བྱང་གི་ཤོག་དྲིལ་འདི་བླ་མའི་གདན་ས་ཆེན་པོ་དཔལ་བཀྲ་ཤིས་སྟག་མགོར་ཤོག་སེར་ངོས་ནས་དག་པར་ཕབ་བོ༔ མངྒ་ལཾ༔ ༈ གཉིས་སྦྱོར་དུས་སུ་དྲག་ཏུ་མི་སྐྱོད་དེ། ། །
དབབ་པ་ལ་མཁས་རུ་སྦལ་ལྟ་བུ་སྟེ། དལ་བུས་བསྐྱོད་ལ་བདེ་བ་རྫོགས་ནས་མི་གཟུང་གཡོ་བ་ལ་གཟུང་༔ བསྐྱོད་ཅིང་མི་གཟུང་བ་སྲུབ་འཕྲོ་བཅད་ལ་གཟུང༔ འཛིན་པ་ལ་མཁས་པ་རྨ་བྱའི་
སྟངས་བྱ་བ་ཨཱི་ཅེས་རླུང་རྨད་དུ་སྡིག་ཤེས་པ༔ རིག་པ་སྤྱི་བོའི་ཧཾ་ལ་གཏད༔ རླུང་སྲིན་ཞལ་དུ་སྡིག་པས༔ སྟེང་རླུང་དེ་རང་འགགས་སུ་འགྲོ༔ དཀྱིལ་བ་ལ་མཁས་པ་ཐེམ་བུ་ལྟ་བུ་སྟེ༔ 
བསྐྱོད་འཕྲོ་བཅད་ལ་རླུང་རིག་འདྲེས་པའི་བདེ་བའི་དོན་ལ་འཇོག་ཅིང་༔ ཧུབ་ཅེས་ལན་གཅིག་གཉིས་དྲངས་ཤིང་༔ ཧིག་ཅེས་ཟློག་པ་ལ་མཁས་པ་དུང་ལྟར་འཕངས་སོ༔ འགྲེམས་པ་
མཁས་པ་གཏུམ་མོ་བསྒོམ༔ ཁྱབ་པ་ལ་མཁས་པ༔ བྲབ་བཞི་དང་ལྷག་པར་ཁྱབ་གདལ་དུ་ཡུན་རིང་བར་འཇོག་པའོ༔ སྤྱིར་གནད་ལ་སྟོད་ཀྱི་བདེ་བ་འབེབས་ཤེས་པ༔ སྨད་ཀྱི་བདེ་

བ་སྦོར་ཤེས་པ༔ བར་གྱི་བདེ་བ་དཀྱིལ་ཤེས་པ་གསུམ་གལ་ཆེའོ༔ སྒྲ་ལ་བསླབ་པ་འཁྲིག་པའི་ལྟམ་༼མ༽་བརྗོད༔ རོ་ལ་བསླབ་པ་སྦྲང་ངམ་བུ་རམ༔ རེག་བྱ་ལ་བསླབ་པ་འོ་དང་
ལག་བཅང་ཐ༔ གཡའ་བླང་བའི་ཐབས་ཀྱིས་བདེ་བ་བསྐྱེད་པ༔ ཐ་མལ་སྣང་ཞེན་དང་བྲལ་བའི་ལྷ་ཡབ་ཡུམ་ཧེ་རུ་ཀ་དང་དབྱེར་མེད་ཤེས་པ་གསུམ་ལྡན་ཁོ་ན་ཉིད་དོ༔ འདི་ཁོ་ནའོ༔ འདི་
ཁོ་ནའོ༔ འདི་ཁོ་ནའོ༔ མངྒ་ལཾ་ཁྠཾ༔ གྷ་བྷྱེ༔

༄༅། །གསང་བ་སྤྱི་རྒྱུད་ལས་བྱུང་བའི༔ བསྙེན་གནས་གསོ་སྦྱོང་བླང་ཐབས་བཞུགས་སོ༔

༄༅། །འུ་འུ་འུ ཝཱཏཱརྟགྲག གསང་བ་སྤྱིའི་རྒྱུད་ལས་ནི༔ སུམ་སྟོང་ལྔ་བརྒྱའི་དུས་རྟག་ཏུ༔ ཆོ་གར་འཇུག་པ་གང་ཡིན་པ༔ ཁྲུས་བྱས་ལུས་ངག་དགེ་བས་ནི༔
སངས་རྒྱས་མདུན་དུ་གནས་བྱས་ཏེ༔ སྐྱོ་བའི་ཡིད་དུ་གྱུར་པ་ཡིས༔ ཐལ་མོ་སྦྱར་ཏེ་གནང་བ་རྣམས༔ རྫོགས་སངས་རྒྱས་ཀྱི་མཁྱེན་པ་བཞིན༔ ཡང་དང་ཡང་དུ་སོ་སོར་བཤགས༔ 
སླན་ཆད་མི་བགྱིད་དམ་བཅས་ན༔ འཇིག་རྟེན་དག་གིས་ཕྱོགས་ཀུན་ནི༔ འདི་ནི་མགོ་འཇུག་རྒྱུ་བ་ཡིན༔ དེ་བཞིན་གཤེགས་པ་གང་བཞུགས་པ༔ དགྲ་བཅོམ་བྱང་ཆུབ་སེམས་དཔའ་
རྣམས༔ དེ་དག་བདག་ལ་དགོངས་སུ་གསོལ༔ སྲོག་བཅད་སྡུག་བསྔལ་ཞི་བའི་ཕྱིར༔ འགྲོ་བ་སྤྱི་ལ་ཟེར་བ་ཡིན༔ བདག་ཉིད་ཇི་སྲིད་འཚོ་བར་དུ༔ སངས་རྒྱས་ཆོས་དང་

༄༅། །དགེ་འདུན་ལ༔ གུས་པས་ཡང་དག་སྐྱབས་སུ་མཆི༔ ལྷག་པར་ཉ་སྟོང་བརྒྱད་རྣམས་སུ༔ དེ་ནས་སྲོག་གཅོད་མི་བྱ་ཞིང༔ གཞན་གྱི་ནོར་ཡང་བླངས་མི་བྱ༔ འཁྲིག་
པའི་ཆོས་ཀྱང་མི་སྤྱད་དེ༔ རྫུན་གྱི་ཚིག་ཀྱང་མི་སྨྲའོ༔ སྐྱོན་ནི་མང་པོ་ཉེར་བསྟན་པས༔ ཆང་ནི་ཡོངས་སུ་སྤང་བར་བྱ༔ ཁྲི་སྟན་མཐོན་པོ་མི་བྱ་ཞིང་༔ དེ་བཞིན་དུས་མ་ཡིན་པའི་
ཟས༔ དྲི་དང་ཕྲེང་བ་དང་ནི་བརྒྱན༔ གར་དང་གླུ་སོགས་སྤང་བར་བྱ༔ ཇི་ལྟར་དགྲ་བཅོམ་རྟག་ཏུ་ནི༔ སྲོག་གཅོད་ལ་སོགས་མི་བྱེད་ལྟར༔ དེ་ལྟར་བཅས་དང་རང་བཞིན་
ཡང་༔ ཡིད་ནི་གཞན་དུ་མ་གྱུར་དང་༔ བསམ་པ་མང་པོ་མ་ཡིན་པར༔ མི་ཚངས་ཆགས་སོགས་ཀུན་སྤངས་ནས༔ སྒྲིབ་པ་ལྷོད་པར་མི་བྱའོ༔ སྔོན་གྱི་འཕགས་པ་དགྲ་བཅོམ་ལྟར༔
རིགས་ཀྱི་བྱང་ཆུབ་མྱུར་ཐོབ་ཤོག༔ འདིའི་ཡན་ཆད་གནང་རུང་ངོ་། །བླ་མེད་བྱང་ཆུབ་ཆོས་རྣམས་ཀུན༔ ཡོངས་སུ་བཟུང་བའི་གཞི་རྟེན་རུང་༔ བསྙེན་གནས་གསོ་སྦྱོང་དུས་ལ་འབད༔ ལྷ་

རྣམས་ཀྱིས་ཀྱང་མཆོད་པར་འགྱུར༔ འཁོར་བ་དང་ནི་འཁོར་བ་ནས༔ དེ་ནི་ངན་སོང་ལྟུང་མི་འགྱུར༔ དེ་ཡི་བསོད་ནམས་མཐུ་ཡིས་ནི༔ ཚེ་རབས་དྲན་ཞིང་ལོངས་སྤྱོད་ཆེ༔
ཚུལ་ཁྲིམས་ལྡན་ཞིང་གཟུགས་ཀྱང་བཟང་༔ རྟག་ཏུ་ལྷ་དང་མི་རྣམས་ཀྱི༔ མཐོ་རིས་གནས་སུ་སྐྱེ་བར་འགྱུར༔ དེ་ཡི་བསོད་ནམས་མཐུ་ཡིས་ནི༔ སངས་རྒྱས་བྱང་ཆུབ་སེམས་མི་།
ལྡོག༔ དེ་ནི་རིང་པོར་མི་ཐོགས་པར༔ བྱང་ཆུབ་མཆོག་འདི་རྫོགས་པར་འགྱུར༔ ཐུབ་པས་བྱ་སྤྱོད་རྒྱུད་རྣམས་སུ༔ ཐོག་མར་འཇུག་པའི་ཡན་ལག་ཏུ༔ བསྙེན་གནས་གསོ་
སྦྱོང་བླངས་བ་ཡི༔ ཆོ་ག་ཇི་བཞིན་བཤད་པ་ལྟར༔ པདྨ་བདག་གིས་ལེགས་པར་བསྟན༔ མ་འོངས་དོན་དུ་མཆིམས་ཕུ་ཡི༔ འགྲོ་རྣམས་སྡུག་བསྔལ་གྱུར་དུས་སུ༔ ང་སྤྲུལ་བཻ་རོ་
ཙཱ་ན་སྟེ༔ སྦས་ཚུལ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ལྷ་གང་གིས་ཀྱང་བསྙེན་སྒྲུབ་སོགས་ཇི་ལྟར་མཛད་པའི་ཡིད་གཉིས་ཐེ་ཚོམ་མེད་པར་བློ་བརྟན་པོས་

༄༅། །ལེགས་པར་བླངས་ཏེ༔ དེ་རྗེས་ལྷའི་སྒྲུབ་ཐབས་ལ་འཇུག་པ་རྣམས་ལ་ཁྱད་པར་དུ་འཕགས་པའི་ཚུལ་བསྟན་པའོ༔ མངྒ་ལཾ༔ དགེའོ༔ 

༄༅། །བླ་སྒྲུབ་གདུང་བ་ཞི་བྱེད་བཞུགས་ལགས༔

༄༅། །འུའུའུ༔ གད(ཀྑ།ཐག་ཏུཀྐའི་༤༦ སློབ་དཔོན་སྤྲུལ་པའི་སྐུ་མཆོག་རིན་པོ་ཆེ༔ ཕྱི་རབས་རྗེས་འཇུག་སྒོམ་བཟླས་གསོལ་བཏབ་པས༔ པད་འབྱུང་དངོས་བྱོན་ཌཱཀྐིའི་སྤྲིན་བཞིན་འཁྲིགས༔ ཐུགས་རྗེ་སྣང་སྲིད་བླ་མའི་སྐུར་
འཆར་བའི༔ བླ་སྒྲུབ་གདུང་བ་ཞི་བྱེད་བསྟན་དུ་གསོལ༔ གསོལ་བཏབ་སློབ་དཔོན་འབུར་ཚུགས་སྤྱན་གཟིགས་ཏེ༔ བཻ་རོའི་སྤྱི་བོར་ཕྱག་གཞག་གསུངས་སོ་བཅས༔ ཧཱུྃ༔ ཆོས་རྣམས་ཡེ་ནས་གདུལ་བ་ཆེན་པོའི་ངང་༔ ལྷུན་འགྲུབ་
བདེ་བ་ཆེན་པོའི་ཕོ་བྲང་ནས༔ དུས་གསུམ་བདེ་གཤེགས་ཀུན་འདུས་པདྨ་འབྱུང་༔ རིག་འཛིན་དཔའ་བོ་མཁའ་འགྲོའི་ཚོགས་དང་བཅས༔ ཐོགས་མེད་ཐུགས་རྗེའི་དབང་གིས་གཤེགས་
སུ་གསོལ༔ སྟོང་བར་སྦྱངས་པ་གཞལ་ཡས་ལྷ་བསྐྱེད་པ་ནི༔ ཧཱུྃ༔ ཆོས་རྣམས་ཡེ་ནས་བདེ་བ་ཆེན་པོའི་ངང་༔ འགྱུར་མེད་རི་རབ་མཛེས་ཤིང་ལྷུན་ཆགས་དབུས༔ རིན་ཆེན་སྣ་ལྔ་ལས་གྲུབ་

༄༅། །གཞལ་མེད་ཁང་༔ མུ་ཏིག་ཚོགས་འབར་ཟླ་ཤེལ་བ་གམ་ཅན༔ རིན་ཆེན་ཏོག་དང་དྲ་ཕྱེད་པུ་ཤུས་སྤྲས༔ འདོད་སྣམ་མཆོད་པའི་ལྷ་མོ་མཛེས་མས་གང་༔ སྒོ་
བཞི་རྟ་བབས་རིགས་བཞི་གི་ང་དང་བཅས༔ ཕྱོགས་བཞི་མཚམས་བརྒྱད་གདུང་སེལ་རྫིང་བུས་བསྐོར༔ དཔག་བསམ་བུམ་བཟང་མེ་ཏོག་སྣ་ཚོགས་ལྡན༔ བར་མཚམས་རིག་འཛིན་དཔའ་
བོ་མང་པོའི་གཏམས༔ དེ་དབུས་པད་སྡོང་འདབ་རྒྱས་ཡངས་པའི་སྟེང་༔ སེང་ཁྲི་པདྨ་ཉི་མའི་གདན་ཁྲི་ལ༔ ཡིད་འཕྲོག་འཇའ་ཚོན་སྣ་ལྔའི་གུར་ཁྱིམ་དབུས༔ རང་རིག་བདེ་ཆེན་སྐུ་
བཞི་པདྨ་འབྱུང༔ ཟ་འོག་བོད་དང་ཆོས་གོས་སྨུག་བེར་གསོལ༔ སྙན་ཞུ་འཇམ་མཉེན་རབ་མཛེས་དར་སྣས་སྨྲས༔ གཡས་གཡོན་ཕྱག་གཉིས་རྡོ་རྗེ་བུམ་ཐོད་བསྣམས༔ ཞབས་གཉིས་

ཕྱེད་སྐྱིལ་རྒྱལ་པོ་རོལ་སྟབས་སྤང་༔ དོན་དམ་འོད་གསལ་འགྱུར་མེད་མཚོ་རྒྱལ་ཡུམ༔ གཅེར་བུ་གྲི་ཐོད་སྐུ་སྨད་རྒྱན་ཆ་འཁྲོལ༔ སྣང་ལ་མ་གྲུབ་བདེ་སྟོང་ལྷ་སྐུར་བཞུགས༔ འགྱུར་
མེད་བྱིན་ཆགས་བརྟེན་པར་བཞུགས་སུ་གསོལ༔ མདུན་དུ་སྦྱན་དྲངས་པའི་ལྷ་ཛཿཧཱུྃ་བཾ་ཧོཿ གཉིས་སུ་མེད་པར་བཞུགས་ཤིང་མཆོད་པ་ནི༔ ཕྱི་ཡི་མཆོད་པ་ས་དང་བར་སྣང་ཁེངས༔ ནང་གི་མཆོད་པ་ཟག་མེད་
བདུད་རྩིའི་ཚོགས༔ གསང་བ་བདེ་ཆེན་སྨྲ་བསམ་བརྗོད་ལས་འདས༔ འགྲོ་བའི་དོན་དུ་དགྱེས་ཤིང་བཞེས་སུ་གསོལ༔ དེ་ནས་བསྟོད་པ་ནི༔ རང་བཞིན་ཆོས་ཀྱི་དབྱིངས་ལས་མ་གཡོས་
ཀྱང་༔ ཐུགས་རྗེའི་འཕྲིན་ལས་བརྟན་གཡོ་ཀུན་སྤྲུལ་ནས༔ སྣ་ཚོགས་ཐབས་ལྡན་འགྲོ་བ་འདུལ་མཛད་པའི༔ བདེ་གཤེགས་ཀུན་འདུས་པདྨ་འབྱུང་ལ་འདུད༔ འཛབ་ནི༔ བདག་
ཉིད་སློབ་དཔོན་ཆེན་པོའི་ཐུགས་ཀ་རུ༔ ཆགས་བྲལ་པདྨ་ཐབས་ཆེན་ཉི་མའི་དབུས༔ གཅིག་ཏུ་འཛིན་པའི་ཁ་དོག་དང་བྲལ་ཞིང་༔ འོད་ལྔ་ཡེ་ཤེས་ལྔ་ལྡན་ཧཱུྃ་གི་མཐར༔ ཨོཾ་ཨཱཿ

༄༅། །ཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ་ཨཱཿ འབུམ་ཚོ་བདུན་བཟླས་སོ༔ བསྒྲུབ་སྔགས༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཀཱ་ཡ་ཝ་ཀ་ཙིཏྟ་སརྦ་སིདྡྷི་ཕ་ལ་ཧཱུྃ༔ འབུམ་ཕྲག་གཅིག༔ མ་ཡེངས་བདེ་སྟོང་
ང་ནས་འཛབ་བཟླས་ཤིང༔ འཁོར་འདས་དབྱེར་མེད་རང་བྱུང་བ་དལ་བ་ཆེ༔ རྟོག་ཚོགས་མ་སྤང་རྟོག་སྤྱོད་ཡེ་ནས་དག༔ ཡེ་ནས་རང་རིག་བླ་མ་པདྨ་འབྱུང་༔ བདེ་ཆེན་འགྱུར་མེད་ཡེ་ཤེས་མཚོ་རྒྱལ་ཡུམ༔ སྐྱོན་བྲལ་དྲི་མེད་
སྐུ་མཁྱེན་པདྨ་འབྱུང་༔ རྟག་པར་ངག་ཏུ་ཁྱེད་ཀྱི་འཛབ་བཟླས་པས༔ སྐད་ཅིག་ཙམ་ཡང་ཁྱེད་སྐུ་བརྗེད་མ་གྱུར༔ ཚེ་རབས་ཀུན་ཏུ་ཐུགས་རྗེས་གཟུང་དུ་གསོལ༔ ཚུལ་བཞིན་
བསྒྲུབས་ཀྱང་ཁྱོད་སྐུ་མི་སྟོན་ལ༔ འགྲོ་དོན་མཛད་པའི་སྐུ་མཆོག་མེད་དམ་ཅི༔ བུམ་བཟང་ཡིད་བཞིན་དཔག་བསམ་རེ་བསྐོངས་ན༔ ཁྱོད་ཀྱི་ཐུགས་བསྐྱེད་གཞན་དོན་གང་དུ་ཐལ༔
མགོན་ཁྱོད་ཐོས་སམ་སྐད་ཅིག་དྲན་པས་ཀྱང་༔ གཉིས་སུ་འཛིན་པའི་ཀུན་རྟོག་གཞོམས་གྱུར་ན༔ བདག་ཅག་གཉིས་འཛིན་ཟད་ཚེ་ཅི་ཞིག་དགོས༔ ཀུན་བཟང་མགོན་གྱུར་ཁྱེད་ལ་

གསོལ་ཅི་འཚལ༔ འཁྲུལ་མེད་ཐུགས་རྗེའི་ཞགས་པས་དྲང་དུ་གསོལ༔ མ་འོངས་དུག་ལྔའི་ཁ་འཆལ་འདུལ་དཀའ་བས༔ འབོད་པའི་གདུང་ཤུགས་གསོལ་བ་མ་བཏབ་ན༔ ང་ཡི་
ཐུགས་རྗེ་ཅུང་ཟད་ཞུགས་པ་དཀའ༔ ཁ་ཙམ་མ་ཡིན་སྙིང་ནས་གསོལ་བ་ཐོབ༔ དངོས་ཉམས་ཡིད་ལ་དག་སྣང་དཔག་མེད་འབྱུང་༔ གདུང་བས་གསོལ་བཏབ་ཆོས་དབྱིངས་ཆེན་པོར་།
བཞག༔ འགྲོ་ཀུན་པད་འབྱུང་གོ་འཕང་ཐོབ་ཕྱིར་བསྔོ༔ སྨོན་ལམ་དབང་གིས་ཨོ་རྒྱན་བདག་ཉིད་དང༔ ནམ་ཡང་མི་བྲལ་དམན་བའི་ཚུལ་འཛིན་བ༔ བཻ་རོའི་སྤྲུལ་པ་མཐོང་ཐོས་དྲན་རེག་ཀྱི༔ འགྲོ་བ་རྣམས་ལ་ཐབས་ཀྱི་འབྲེལ་ཟབ་འཇོག༔
སྐལ་ལྡན་ལས་འཕྲོ་ཅན་ལ་འདི་སྤྲོད་ཅིག༔ དེ་མིན་སུས་ལེན་མ་མོ་ཁྱོད་ཀྱིས་སྒྲོལ༔ གཏེར་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ མནྟྲ་གུཧྱེ༔ ཤུབྷཾ༔ མེ་མོ་ལུག་ལོར་རང་ལོ་སུམ་ཅུའི་ཐོག༔ སྦྲེལ་ཟླ་ཧོར་ཟླ་དྲུག་པའི་ཚེས་བཅུའི་ཉིན༔
གྲོགས་རི་རིན་ཆེན་སྤུངས་པའི་མགུལ་ནས་གདན་དྲངས༔ དེའི་མོད་ལ་རྗེ་བཙུན་ཞབས་དྲུང་དང་བཅས་ཏེ༔ ཨོ་རྒྱན་རིན་པོ་ཆེའི་ཕྱག་བྲིས་ཇི་ལྟར་བྱུང་བ་བཞིན༔ ཤོག་སེར་ངོས་ལས་དག་པར་ཕབ་པའོ༔ དགེ་ལེགས་འཕེལ༔ མངྒ་ལཾ༔

༄༅། །བླ་སྒྲུབ་གདུང་བ་ཞི་བྱེད་ཀྱི་ལས་མཐའ་གསལ་བ་བཞུགས་སོ༔

༄༅། །འུའུའུ༔ གུ་རུ་དྲེགས་པ་ཟིལ་གནོན་གྱི་སྒོ་ནས་ལྷ་འདྲེ་མི་གསུམ་དབང་དུ་སྡུད་ཅིང་ཟིལ་གྱིས་གནོན་པར་བྱེད་པའི་མན་ངག་ནི༔ རང་ཉིད་སྐད་ཅིག་གི་གུ་རུ་དྲེགས་པ་ཟིལ་གནོན་སྐུ་མདོག་དཀར་དམར་ཤིན་
ཏུ་ཁྲོས་པའི་ཉམས་ཅན༔ ཆོས་ཞུགས་ཀྱི་རྣམ་པ་ཅན༔ ཕྱག་གཡས་གནམ་ལྕགས་ལས་གྲུབ་པའི་རྡོ་རྗེ་རྩེ་དགུ་པ་ནམ་མཁར་ཕྱར་བ་ལས༔ ཁྲོ་བོ་དང་ཁྲོ་མོའི་ཚོགས་དཔག་ཏུ་མེད་པ་འཕྲོས་
པས༔ ཁམས་གསུམ་གྱི་གདུག་པ་ཅན་ཐམས་ཅད་གཟེར་ཞིང་འགུག་པར་བྱེད་པ༔ གཡོན་གནམ་ལྕགས་ཀྱི་ཕུར་པ་འོད་ཀྱི་སྦུ་གུ་ཅན་གྱིས༔ དམིགས་བྱར་གྱུར་པ་རྣམས་ཀྱི་སྙིང་དཀར་
ནག་མཚམས་སུ་གཟེར་བས་ཚེ་དང་བསོད་ནམས་དཔལ་དང་འབྱོར་པ་ལུས་ངག་ཡིད་གསུམ་དབང་དུ་སྡུད༔ པའི་གཟེར་བ་ཞལ་ཤེས་པར་བྱའོ༔ ཤིན་ཏུ་ཟབ་པའི་མན་ངག༔ གཏེར་རྒྱ༔ ཟབ་རྒྱ༔ སྦས་རྒྱ༔
གཏད་རྒྱ་ཁ་ཐམ༔ ཁ་ཐམ༔ ཁ་ཐམ༔ འདི་ཁོ་ནའོ༔ དགེའོ༔ མངྒལཾ༔

༄༅། །འུ་འུ་འུ༔ ཤེས་རབ་བློ་འཕེལ་མི་བརྗེད་གཟུངས་ཐོབ་བཞུགས་སོ༔

༄༅། །ཉམཙ1435\༔ སློབ་དཔོན་ཆེན་པོ་མཆིམས་ཕུའི་ཡང་དབེན་དུ་བཞུགས་དུས༔ ཡེ་ཤེས་མཚོ་རྒྱལ་ལ་སོགས་པའི་རྗེ་འབངས་རྣམས་ལ་གུ་རུའི་ཐེག་པ་མཐའ་
དག་གི་ཆོས་མང་དུ་གསུང་ཡང་༔ ཚིག་དོན་མ་བརྗེད་པར་འཛིན་མ་ནུས་པ་ལ༔ ཇོ་མོས་ཞུས་པ༔ ཀྱི་སློབ་དཔོན་ཆེན་པོ་ལགས༔ བདག་འདྲ་བུད་མེད་སྐྱེ་བ་དམན་ཞིང་ལེ་ལོ་ཆེ་བ་བརྗེད་
ངེས་སུ་གྱུར་པ་ལགས་ན༔ ཤེས་རབ་ཀྱི་ལྷ་ལ་བརྟེན་པའི་མི་བརྗེད་གཟུངས་ཐོབ་པ་གཅིག་གནང་བ་མཁྱེན་དང་༔ ཅེས་རང་གི་རྒྱན་ཕུལ་ནས་ཕྱག་མང་དུ་འཚལ་བས༔ གུ་རུའི་ཞལ་ནས༔
མཚོ་རྒྱལ་དེ་ལྟ་བུའི་གདམས་པ་གཅིག་གནང་བ་ཞུས་པ་ཤིན་ཏུ་ལེགས་ཏེ༔ ངས་རྒྱ་གར་ན་ཟ་ཧོར་གྱི་རྒྱལ་པོ་གཙུག་ལག་འཛིན་དང་༔ ཤཱཀྱའི་རྒྱལ་པོ་མ་ཧཱ་དེ་ཝ་དང་༔ ཤཱཀྱ་དེ་ཝ་ལ་

༄༅། །སོགས་བཀའ་འདུས་ཆོས་ཀྱི་རྒྱ་མཚོའི་སྨིན་ནས་ཚིག་གིས་གཟུངས་ཐོབ་པ་བྱས་པའི་གདམས་པ་དང་༔ དེ་ལ་བརྟེན་པའི་གཟུགས་སྔགས་ཟབ་མོ་ཡོད་ཀྱིས་ཉམས་སུ་བླངས་ལ༔
མ་འོང་པའི་དོན་དུ་གཏེར་དུ་སྦོས་ཤིག༔ ས་མ་ཡ༔ རྒྱ་རྒྱ་རྒྱ༔ འཇམ་དཔལ་ངག་གི་དབང་ཕྱུག་ལ་ཕྱག་འཚལ་ལོ༔ མཚོ་རྒྱལ་རང་གི་ལུས་འདི་སྣང་ལ་རང་བཞིན་མེད་པ་མེ་ལོང་
ནང་གི་གཟུགས་བརྙན་ལྟ་བུའི་ངང་ནས༔ ལྕེ་ཉིད་ཤེས་རབ་ཀྱི་རལ་གྲི་སོ་གཉིས་པ་ནམ་མཁའི་མདོག་ཅན་གྱི་དབུས་སུ་དྷིཿཡིག་དམར་གསལ་འོད་ཟེར་ཀུན་ནས་འཕྲོ་བས་ཕྱོགས་བཅུར་
བཞུགས་པའི་སངས་རྒྱས་བྱང་སེམས་ཐམས་ཅད་ཀྱི་མཁྱེན་བརྩེ་འོད་ཟེར་རྣམ་པ་ལྔའི་ཚུལ་གྱིས་འགུག་ཅིང་བསྟིམས་པས༔ མགྲིན་པར་སྒྲ་བརྙན་སྔོན་པོ་དབུས་སུ་ཧྲིངཿགིས་མཚན་པའི་རྒྱུད་བཞི་

ཐབས་ཀྱིས་རྒྱལ་བ་རྣམས་མཆོད་ཅིང་ཐུགས་རྒྱུད་བསྐུལ་ནས་ངག་གི་དངོས་གྲུབ་ཆར་བཞིན་དུ་བབས་པར་བསམ་ཞིང་༔ ངག་དུ་དྷིདང་ཧྲིང་ཅི་མང་ཡེངས་མེད་དུ་བཟླས་ཤིང་འདི་ཉིད་བསྒྲུབ་
པ་པོས༔ དུས་གསུམ་སངས་རྒྱས་ཀུན་གྱི་ངག་གི་སྤོབས་པ་ཐོགས་མེད་དུ་མངོན་པར་དགེ་བ་ཅན༔ ཤེས་རབ་ཀྱི་རིགས་སྔགས་འདི་བཟླས་པར་བྱ་སྟེ༔ ཧཱུྃ་པི་ཙུ་པི་ཙུ་པྲ་ཛྷཱ་ཝཛྷ་ནི༔
ཛ་ར་ཛ་ར་མེ་དྷ་ཝ་ཝདྷ་དྷ་ནི༔ དྷི་རི་དྷི་རི་བུདྡྷི་ཝརྷ་ནི་སྭཱ་ཧཱ༔ ཞེས་པ་འདི་ཉིད་ཟླ་བ་དྲུག་གི་བར་དུ་ཉིན་རེ་བཞིན་ཆབ་ཆོར་གང་ལ་རིགས་སྔགས་འདི་ལན་བདུན་བཏབ་ཏེ༔ ཉི་མ་ཤར་བའི་ཚེ་
འཐུང་ལ༔ དེ་བཞིན་དུ་སྔ་དྲོའི་དུས་རྟག་པར༔ ཏདྱ་ཐ༔ ཁ་ལི་ཁ་ལི་བ་ལི་ཏེ་སྭཱ་ཧཱ༔ ཞེས་གདོང་འཁུ་ཞིང་ཆུ་ཆོར་གང་ལ་སྔགས་ལན་བདུན་བཟླས་སྟེ་འཐུང་ན༔ ཉི་མ་གཅིག་
བཞིན་དུ་ཚིག་བཅད་དུ་མ་འཛིན་ནུས་པ་གདོན་མི་ཟའོ༔ གང་གིས་ཚེ་གོ་སྙེད་དང་བུད་མེད་གྲིབ་ཅན་ཀུན་ནས་སྤང་ཞིང་༔ དེ་བཞིན་དུ་བུད་མེད་ཀྱིས་ཀྱང་སྐྱེས་པ་གྲིབ་ཅན་སྤང་བར་བྱ་བ་

༄༅། །ཁོ་ནའོ༔ ཁྱོར་དམིགས་པ་འདི་དང་རིགས་སྔགས་འདི་གཉིས་ཀྱི་བླུན་པོ་བ་གླང་རྫི་ཡང་༔ མཁས་པ་པཎྜི་ཏར་གྱུར་ན༔ བློ་དང་ལྡན་པ་རྣམས་ཚུལ་བཞིན་དུ་བསྒྲུབ་ན༔
འདོད་པའི་འབྲས་འབྱུང་ལ་ལྟ་ཀྱང་ཅི་སྨོས༔ མཚོ་རྒྱལ་སངས་རྒྱས་ཀུན་གྱི་འགྲོ་བ་རྣམས༔ ནམ་ཡང་བསླུ་བར་མི་འགྱུར་བས༔ ཐེ་ཚོམ་སྤོངས་ལ་དེ་ལྟར་ཉམས་སུ་ལོངས་དང་གསུངས༔
ས་མ་ཡཱ༔ གུ་ཧྱེ༔ རྒྱ་རྒྱ་རྒྱ༔ ཡང་ཇོ་མོས་འདི་གང་དུ་སྦེད་ཅིང་འདོན་པའི་དུས་འགྲོ་བའི་སྤྱོད་ཚུལ་དུས་གནད་ཇི་ལྟར་འབྱུང་ན་ལགས་ཞུས་པས༔ གདམས་ཕྲན་འདི་དང་ཆོས་
ཀུན་རྫོགས་པའི་རིམ་པ་གསང་བ་སྙིང་པོས༔ གཏེར་རྫས་པའི་མུན་པ་དགུ་བསྐོར་ནག་པོ་རྣམས་ཟངས་ཕུང་ལུང་བདེ་གཤེགས་ཡོངས་རྫོགས་འདུས་པའི་ཕོ་བྲང་ལྟེ་བའི་དབུས༔ གཏེར་
ལུང་བདུན་པ་ཕོ་ལོང་པཎ་ཞྭ་འདྲ་བའི་གཡས་ཟུར༔ རྫའི་དཔེ་ཆུང་རང་བྱུང་གི་ཕུག་པའི་གནས་སུ་སྦས་ཤིང་༔ དུས་ཀྱི་འགྱུར་ལུགས་འགྲོ་བ་རྣམས་ཀྱི་སྤྱོད་ཚུལ་ནི༔ འཁོར་བའི་འདམ་དུ་བྱིང་

ཡང་རྒས་སེམས་མེད་པས་རྨོངས་པ་ཅན་དང་ལས་སུ་སྡིག་ལ་སྤྱོད་ཀྱང་འགྱོད་སེམས་ཅི་ཡང་མེད་པའི་རང་ལ་སྙིང་རྗེ་བ་ཚོ་དང་༔ དགེ་བའི་དྲན་པ་སྟོར་ཡང་བཅོས་སེམས་མེད་པའི་སྨྱོན་པ་
ཚོ་དང་༔ འགྲོགས་ཀྱང་བྲལ་སེམས་མེད་པའི་གྲོགས་དད་ཅན་ཚོ་དང་༔ འདོད་ཡོན་མི་ཚོར་སྤྱོད་ཀྱང་ཆོག་ཤེས་མེད་པའི་སྲིད་པ་ཚོ་དང་༔ སྨྲ་བ་མི་ལ་མཁས་ཀྱང་རང་དོན་འཆོལ་བར་
ཤོར་བའི་མདོ་མེད་པོ་ཚོ་དང་༔ མིག་གིས་གཞན་སྐྱོན་རྟོགས་ཀྱང་རང་གིས་ཉེས་བྱས་མ་མཐོང་བའི་ཅེ་རེ་ལོང་བ་ཚོ་དང་༔ དགེ་བའི་ཕན་ཡོན་མཐོང་ཡང་བྱེད་སེམས་མེད་པའི་ཆོས་སེམས་
ཅན་ཚོ་དང༔ མི་ཚེ་ལོང་གཏམ་བྱས་ནས་རྟག་ཏུ་བསམ་བློ་བཏང་ཡང་གྲུབ་པ་མེད་པའི་སེམས་རྒྱ་ཅན་ཚོ་དང་༔ རྟག་ཏུ་སེར་སྣས་བསགས་ཀྱང་ལོངས་སྤྱོད་ཆེ་རྒྱུ་མེད་པའི་ཞིབ་རིགས་ཅན་
ཚོ་དང་༔ དཀོན་མཆོག་ལ་མཆོད་པ་བཞག་ནས་སྨད་ཚོང་ལ་རྒྱན་སྤྲོས་བྱེད་པའི་སྙིང་མེད་པོ་ཚོ་དང་༔ མགོའི་སྐྲ་དཀར་དཔྲལ་བ་གཉེར་མས་གང་འདུག་ཀྱང་༔ ཤེས་མ་བྱེད་པའི་

༄༅། །རྒད་པོ་བྱིས་པའི་སྤྱོད་པ་ཅན་ཚོ་དང་༔ སངས་རྒྱས་ངོ་སྤྲད་བསྟན་ཡང་ཡིད་ཆེས་མེད་པའི་ཐེ་ཚོམ་ཅན་ཚོ་དང་༔ རང་ཉིད་མི་དགེ་བྱེད་ཅིང་གཞན་ལ་ཆོས་བཤད་བྱེད་
པའི་རྒྱལ་ཁམས་ཕུང་འདྲེ་ཅན་ཚོ་དང་༔ གཞན་ཡང་དེ་དུས་རྒྱལ་པོ་རྣམས་ནི་གྲོགས་ཁ་ལ་ཡང་༔ བློན་པོ་རྣམས་ནི་ཞེ་ནག༔ ཤར་ཕོ་རྣམས་ནི་བཅིངས་ཆོས་ཆེ༔ རྒྱལ་ཁམས་རྣམས་
ནི་དུས་ཀྱི་བསྒྱུར་བས༔ དུས་བརྒྱའི་ཐ་མ་ལ༔ ཆོས་བྱེད་རྣམས་ནོར་རྫས་འདྲེན༔ རྒྱལ་པོ་རྣམས་སྲིད་སྡེ་འདྲེན༔ བཙུན་པ་རྣམས་ཁྲམ་གྱི་ཚུལ་ཆོས་འདྲེན༔ སྔགས་པ་རྣམས་མཐུ་
འདྲེན༔ སྐྱེ་བོ་རྣམས་ཁྲེལ་མེད་འདྲེན༔ དེའི་རྐྱེན་གྱིས་སངས་རྒྱས་ཀྱི་བསྟན་པ་དམའ་བས༔ སེམས་ཅན་ལ་བདེ་སྐྱིད་མི་འབྱུང་༔ མ་འོངས་དེ་འདྲ་འབྱུང་བའི་དུས༔ ནད་ཡམས་
འཁྲུལ་འཁོར་ཆེན་པོ་གཡོ་ཞིང་གནམ་ལ་གཟའ་སྐར་ཆེན་པོ་འཁྲུག་པ་དང་༔ ནད་མཚོན་མུ་གེའི་སྐལ་པ་ཁོལ་བོར་ཁོར་བུར་འཆར་དུས་སུ༔ ལས་དང་སྐལ་བར་ལྡན་པ༔ ངག་ཞི་ཁྲོ་སྤེལ་

མར་སྤྱོད་པ༔ སྙིང་པོའི་དོན་ལྷུར་ལེན་ཅིང་༔ ང་དང་གྲུབ་པའི་རིག་འཛིན་རྣམས་ལས་གཞན་མི་སེམས་པ༔ ཁེ་རྔམ་ཆེ་བ་སྟེ༔ ཐེག་པ་ཐམས་ཅད་བློ་ལ་འཆར་བ་གཅིག་དང་༔ འཕྲད་
པ་སྨོན་ལམ་འདེབས་པས༔ དེས་ཀྱང་རང་ཉམས་ལོངས་ལ་གདམས་པ་དུས་གཅིག་མ་བསྟན་ཤིན་ཏུ་གཟོབ་ལ་སྤྱོད་ཅིག༔ བྱིན་རླབས་འཕྲལ་མར་འགྱུར་རོ༔ མཚོ་རྒྱལ་བདག་གིས་ཨཾ་གྷི་
རའི་དར་ལ་ཡི་གེར་ཐོབ་ལ་སྦོས་ཤིག༔ ཕྱི་རབས་ཀྱང་མ་དཔེ་སུས་མ་མཐོང་བར་གྱིས་ལ༔ རྡོ་རྗེའི་བྲག་སྡེ་བརྒྱད་རྒྱུ་བའི་འཕྲང་ལ་སྦས་ན་འདྲེ་སྲིན་གྱི་ཁ་ནོན་ཅིང་༔ དེར་གནས་པའི
འགྲོ་བ་རྣམས་ལ་ཕན་པ་རྒྱ་ཆེན་པོ་འབྱུང་ངོ་༔ ས་མ་ཡ༔ རྒྱ་རྒྱ་རྒྱ༔ གུཧྱ༔ མངྒ་ལཾ༔

༄༅། །འཆི་མེད་སྐུ་གསུམ་འདུས་པའི་མངོན་རྟོགས་ལྷན་ཐབས་བཞུགས་སོ༔

༄༅། །ཧྲཱཱིཿ ཆོས་སྐུ་སྤྲོས་དང་བྲལ་བའི་ཕོ་བྲང་ནས༔ ལོངས་སྤྱོད་རྫོགས་སྐུ་བཅོམ་ལྡན་ཚེ་དཔག་མེད༔ སངས་རྒྱས་ཀུན་འདུས་འོད་ཟེར་སྣ་ཚོགས་འཕྲོས༔ བཅོམ་
ལྡན་ཚེ་དཔག་མེད་ལ་ཕྱག་འཚལ་བསྟོད༔ རྒྱལ་བ་ཁྱོད་ནི་སངས་རྒྱས་ཀུན་ལས་ལྷག༔ གསལ་འཚེར་ལྷུན་སྟུག་ལོངས་སྐུའི་རྒྱན་གྱིས་སྦྲས༔ ཞལ་གསུམ་ཕྱག་དྲུག་སྐུ་མདོག་དམར་
ལ་འཚེར༔ ཡབ་ཡུམ་གཉིས་སུ་མེད་ལ་ཕྱག་འཚལ་བསྟོད༔ རྗེ་བཙུན་ཨོ་རྒྱན་མགོན་པོ་ཚེ་དཔག་མེད༔ གསང་བ་ཡེ་ཤེས་ཡུམ་མཆོག་གོས་དཀར་མོ༔ ཚེ་ལྷ་རྒྱལ་བ་ཡབ་
ཡུམ་གཙོ་འཁོར་བཅས༔ བཀྲ་ཤིས་བུམ་པ་ལྷ་ཡི་གཞལ་ཡས་ཁང་༔ འཆི་མེད་ཚེ་ཡི་བདུད་རྩིས་རབ་ཏུ་བཀང་༔ བཀྲག་མདངས་བཅུད་དང་ཚེ་ཡི་འོད་ཟེར་འབར༔ བསྙེན་སྒྲུབ་
ལས་སྦྱོར་བསྒྲུབས་ཚད་མཐའ་རུ་ཕྱིན༔ དངོས་གྲུབ་འབྱུང་བའི་དུས་ལ་བབས་པ་ན༔ མགོན་པོ་ཁྱེད་ཀྱི་ཚེ་ཞགས་དུས་འདིར་ལགས༔ ཐུགས་ལ་ལེ་ལོ་བཏང་སྙོམས་མ་མཛད་པར༔

༄༅། །རྡོ་རྗེ་ནམ་ལངས་ཉི་ཟླ་ནམ་མཁར་ཤར༔ རྒྱལ་བ་རྣམས་ཀྱི་ཐུགས་རྗེའི་འོད་ཟེར་གྱིས༔ སྐལ་ལྡན་བདག་ལ་ཚེ་ཡི་དབང་མཆོག་བསྐུར༔སྐྱེ་འཆི་མེད་པའི་ཚེ་དབང་
ཐོབ་པར་ཤོག༔ སྤྲུལ་པའི་སྐུ་མཆོག་བྲཛྙཱ་རསྦིའི་སྦྱར་བའོ༔ མངྒ་ལཾ༔

འཕྲེང་བོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་

༄༅། །ལས་བྱང་གི་ལྷན་ཐབས་ངག་བསྒྲིགས་མ་བཞུགས་སོ༔

༄༅། །བདག་དང་བདག་ཅག་ཐམས་ཅད་ལ་སྡང་བར་བྱེད་པའི་དགྲ༔ གནོད་པར་བྱེད་པའི་བགེགས༔ བར་དུ་གཅོད་པའི་རྐྱེན༔ ཐར་པ་དང་ཐམས་ཅད་མཁྱེན་པ་ལ་
བར་དུ་གཅོད་པར་བྱེད་པའི་ལོག་འདྲེན་བདུད་དང་བདུད་ཀྱི་དཀྱིལ་འཁོར་གྱི་གཙོར་བཅས་མ་གྱུར་ནམ་མཁའ་དང་མཉམ་པའི་སེམས་ཅན་ཐམས་ཅད་དྲིན་ཆེན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་དང༔ ཡི་དམ་རྒྱལ་བའི་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ༔ ཕྱོགས་བཅུ་དུས་གསུམ་གྱི་སངས་རྒྱས་བཅོམ་ལྡན་འདས་རྣམས་ལ་
སྐྱབས་སུ་མཆིའོ༔ ཕྱོགས་བཅུ་དུས་གསུམ་གྱི་དམ་པའི་ཆོས་རྣམས་ལ་སྐྱབས་སུ་མཆིའོ༔ ཕྱོགས་བཅུའི་དུས་གསུམ་གྱི་འཕགས་པའི་དགེ་འདུན་རྣམས་ལ་སྐྱབས་སུ་མཆིའོ༔
ཕྱོགས་བཅུ་དུས་གསུམ་གྱི་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཡེ་ཤེས་ཀྱི་སྤྱན་དང་ལྡན་ཞིང་རྫུ་འཕྲུལ་གྱི་ཞབས་དང་ལྡན་པ་རྣམས་ལ་སྐྱབས་སུ་མཆིའོ༔ ཞེས་ལན་གསུམ་དང་

༄༅། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ༔ བྱང་ཆུབ་བར་དུ་བདག་ནི་སྐྱབས་སུ་མཆི༔ བདག་གིས་བསྙེན་སྒྲུབ་བགྱིས་པའི་བསོད་ནམས་ཀྱིས༔ འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག༔ ཅེས་ལན་གསུམ་གྱི་རྗེས་སུ༔ ཚད་མེད་བཞི་བསྒོམ་པ་ནི༔ མ་གྱུར་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག༔
སྡུག་བསྔལ་དང་ཞེས་སོགས་ལན་གསུམ་དང༔ དེ་ནས་སྨོན་འཇུག་སྟབས་གཅིག་ཏུ་ལེན་པ་ནི༔ བྱང་ཆུབ་སྙིང་པོ་མཆིས་ཀྱི་བར༔ སངས་རྒྱས་རྣམས་ལ་སྐྱབས་སུ་མཆི༔ ཆོས་དང་
བྱང་ཆུབ་སེམས་དཔའ་ཡི༔ ཚོགས་ལའང་དེ་བཞིན་སྐྱབས་སུ་མཆི༔ ཇི་ལྟར་སྔོན་གྱི་བདེ་གཤེགས་ཀྱིས༔ བྱང་ཆུབ་ཐུགས་ནི་བསྐྱེད་པ་དང༔ བྱང་ཆུབ་སེམས་དཔའི་བསླབ་
པ་ལ༔ དེ་དག་རིམ་བཞིན་གནས་པ་ལྟརཿ དེ་བཞིན་འགྲོ་ལ་ཕན་དོན་དུ༔ བྱང་ཆུབ་སེམས་ནི་བསྐྱེད་བགྱི་ཞིང༔ དེ་བཞིན་དུ་ནི་བསླབ་པ་ལའང༔ རིམ་པ་བཞིན་དུ་བསླབ་པར་བགྱི༔ ཞེས་

ལན་གསུམ་དང༔ དེང་དུས་བདག་ཚེ་འབྲས་བུ་ཡོད༔ མི་ཡི་སྲིད་པ་ལེགས་པར་ཐོབ༔ དེ་རིང་སངས་རྒྱས་རིགས་སུ་སྐྱེས༔ སངས་རྒྱས་སྲས་སུ་ད་གྱུར་ཏོ༔
སྐྱོབ་པ་ཐམས་ཅད་ཀྱི༔ སྤྱན་སྔར་འགྲོ་བ་བདེ་གཤེགས་ཉིད་དང་ནི༔ བར་དུ་བདེ་ལ་མགྲོན་དུ་བོས་ཟིན་གྱིས༔ ལྷ་དང་ལྷ་མིན་ལ་སོགས་དགའ་བར་གྱིས༔ ལངྒ་ལཾ༔

༄༅། །རིགས་བཞི་སྨྲས་པ་མངོན་པར་གསལ་བའི་སྒྲོན་མེ་བཞུགས་པ་ལགས་སོ༔

༄༅། །གསུམ་པ་མི་རིགས་ཁྱད་པར་ནི༔ རྒྱ་རིགས་རྗེའུ་རིགས་དམངས་ཀྱི་རིགས༔ དེ་བཞིན་བྲམ་ཟེ་གདོལ་པའི་རིགས༔ འབྱུང་བ་ལྔ་ཡི་རིགས་ལ་འོང༔
ནམ་མཁའ་རླུང་མེ་ཆུ་ས་སྟེ༔ རྒྱལ་རིགས་བློ་ཡངས་ཚིག་ཆད་བརྟེན༔ སེམས་བཟང་གཡོ་སྒྱུ་ཟོལ་ཟོག་མེད༔ ངང་རིང་རྒྱུད་འབོལ་གཏོང་ཕོད་ཆེ༔ དམ་ཚིག་ལ་གནས་ཡ་རབས་ཚང༔
རྗེ་རིགས་ཤེས་རབ་བརྩོན་འགྲུབ་ཆེ༔ བློ་མྱུར་སེར་སྣ་བསོག་བསྐྲུན་མཁས༔ གདོང་བལྟར་ནན་ཏན་སྤྱོད་པ་ཞིབ༔ ཕྱི་ཐག་རིང་ལ་དམ་ཚིག་ལྡན༔ དམངས་རིགས་བློ་བརྟན་ལེ་ལོ་ཆེ༔
བྱ་བ་མི་བཟོད་སྤྱོད་པ་རྩིང༔ ཆད་བཙན་བཞིན་ལ་འགྱུར་བ་མེད༔ ཁོག་ཡངས་འཛིན་ཆགས་ཆེ་བའོ༔ བྲམ་ཟེ་ཁ་མང་ཤེས་པ་ཡང༔ བློ་རྒོད་ཁྲོ་གཏུམ་གཙང་སྦྲ་ཆེ༔ འགྱུར་

༄༅། །ལྡོག་སྐྱེན་ཞིང་ཉོན་མོངས་རགས༔ འགྲོགས་དཀའ་ལུས་བྲེལ་གཡེང་བ་ཆེ༔ གདོལ་པ་ངམ་ནག་ཤེས་པ་ལྕི༔ གཤིས་གྱོང་ངག་ཉུང་བསམ་པ་ནག༔ རང་མཚང་སྡོམ་
ཞིང་གཞན་མཚང་འདྲུ༔ བློ་སྟོབས་ཆེ་ལ་སྦྱོར་བ་རྩུབ༔ འབྱུང་བ་ནམ་མཁའི་མི་རིགས་ནི༔ བློ་ཡངས་ཟུང་ཐུབ་ཤེས་པ་གྱོང༔ མདོག་སྔོ་བཀོལ་བཀའ་སྨྲ་བ་ཉུང༔ སྤྱོད་པ་
དལ་ཞིང་ལྷོད་ཡངས་ཆེ༔ རླུང་ལས་གྱུར་པའི་མི་རིགས་ནི༔ ཤོག་སྐྱ་རླུང་གིས་སྐྱོད་མཚུངས་ཤིང༔ པར་པུར་སྤྱོད་བླ་ང་ལོ་ཡང༔ སྨྲ་འགྱོགས་བཞིན་རིས་འགྱུར་དོག་མང༔ འབྱུང་བ་
མེ་ལ་གྱུར་པའི་མི༔ མདོག་དམར་བློ་རྒོད་སྐོམ་དད་ཆེ༔ འགྲོས་མགྱོགས་ཉོན་མོངས་ཆགས་པ་ཆེ༔ དམ་ལ་མི་གནས་མདོ་དོན་མེད༔ འབྱུང་བ་ཆུ་ལ་འགྱུར་པའི་མི༔ ཤ་ཆེ་ལུས་

གསུམ་ཁ་དོག་སྐྱ༔ ཁ་སྣ་ཆུ་མང་ཤེས་པ་ལྷོད༔ མདོ་མེད་ཕྱལ་བར་བསྒྱུར་ག་ཡང༔ འབྱུང་བ་ས་མི་ཤེས་པ་ལྕི༔ ལུས་སེམས་འགུལ་བསྐྱོད་སྡོད་ཚུལ་བརྟན༔ སྨྲ་
དམ་ཆད་བཙན་བཀོལ་བ་དཀའ༔ ཤ་སེར་ལག་ཡང་མི་རིགས་རྣམས་མང་ཡང༔ དེ་དག་རྣམས་ལ་མ་འདུས་མེད༔ ལེགས་བལྟས་སོ་སོའི་གཤིས་བལྟས་ཏེ༔ གང་ལ་གང་འོས་སོ་
མཚམས་སྦྱར༔ དཔེར་ན་མི་གང་བཟང་ངན་རིགས༔ ཁ་མངར་ཚ་སྐྱུར་ལ་སོགས་པའི༔ རོ་ལ་སོ་སོར་ཆོས་རྣམས་ལ༔ གང་འདོད་སྦྱིན་པས་ཚིམ་པ་ལྟར༔ དཔེ་མཚོན་ལག་ཁྲིད་རྒྱུ
ཤེས་པར་བྱ༔ དེ་ལྟར་ལུས་དང་ངག་དང་སེམས་དང་ཡེ་ཤེས་ཀྱིས༔ བདག་ཉིད་བཞི་པོ་རྣམས་ནི་ཆུ་སྲིན་ལ་སོགས་དུས་སྦྱོར་གསུམ་གསུམ་ལ་སྟེ༔ མངལ་དང་སྒོ་དང་ཕྱིའི་དབྱེ་བ་
རྣམ་ལྔའོ༔ དེ་རྣམས་ལ་མི་རྣམས་ཀྱི་མངལ་འཛིན་པའི་བདེ་བ་ནི༔ ཆུ་སྲིན་དང་མ་རིག་པ་སྟེ་མངལ་ལོ༔ ཟླ་བ་གཉིས་པ་ནི་བུམ་པ་དང་འདུ་བྱེད་ཀྱི་སྒོའོ༔ ཟླ་བ་གསུམ་པ་ནི་ཉ་

༄༅། །དང་རྣམ་པར་ཤེས་པ་སྟེ་ཕྱི་རོལ་ལོ༔ ཞེས་པས་ཟླ་བ་གསུམ་གྱི་བདག་ཉིད་མངལ་ནས་སྐྱེས་པ་རྣམས་ཀྱི་ཆུང་ངུའི་གནས་སྐབས་སོ༔ དེ་ནས་བཞི་པ་ནི༔ ལུས་
དང་མིང་དང་གཟུགས་ཏེ༔ མངལ་ལོ༔ ལྔ་པ་ནི་གླང་དང་སྐྱེ་མཆེད་དྲུག་སྟེ་སྒོའོ༔ དྲུག་པ་ནི་འཁྲིག་པ་དང་རེག་སྟེ་ཕྱི་རོལ་ལོ༔ ཞེས་པ་ཟླ་བ་གསུམ་གྱི་བདག་ཉིད་།
འབྲིང་པོའི་གནས་སྐབས་སོ༔ དེ་ནས་ཟླ་བ་བདུན་པ་ནི༔ ཀརྐ་ཊ་དང་ཚོར་བ་སྟེ་མངལ་ལོ༔ བརྒྱད་པ་ནི་སེང་གེ་དང་སྲིད་པ་སྟེ་སྒོའོ༔ དགུ་པ་ནི་བུ་མོ་དང་ལེན་པ་སྟེ་ཕྱི་རོལ་
ལོ༔ ཞེས་ཟླ་བ་གསུམ་གྱི་བདག་ཉིད་ནི་གསུམ་པ་ཆེན་པོའི་གནས་སྐབས་སོ༔ དེ་ནས་ཟླ་བ་བཅུ་པ་ནི་སྲང་དང་སྲིད་པ་སྟེ་མངལ་ལོ༔ བཅུ་གཅིག་པ་ནི་སྡིག་པ་དང་སྐྱེ་བ་
སྟེ་སྒོའོ༔ བཅུ་གཉིས་པ་ནི་གཞུ་དང་རྒ་ཤི་སྟེ་ཕྱི་རོལ་ལོ༔ ཞེས་པ་ཟླ་བ་གསུམ་གྱི་བདག་ཉིད་ཆེན་པོའི་གནས་སྐབས་སོ༔ རྒྱ་རྒྱ་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ རྡ་ཐིམ༔ མཎྜ་གུ་ཧྱེ༔

བདག་འདྲ་འོད་གསལ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་སྤུངས་བའི་མགུལ་ནས་གདན་དྲངས་པའི་ཤོག་སེར་ངོས་ནས་དག་པར་ཐབ་བའོ༔ བ་བསྟན་རྡོ་རྗེ་བྲག་ཏུ་ལེགས་པར་ཐབ་བའོ༔ མདྒ་ལཾ༔

༄༅། །གསང་བའི་ཡིག་བུ་ཆུང་བ་བཞུགས་སོ༔

༄༅། །མ་ཧཱ་གུ་རུ་སརྦ་སིདྡྷི་ཧཱུྃ༔ ཡང་གསང་རྨད་དུ་བྱུང་བའི་རྩ༔ རླུང་བུམ་ཆེན་རྣམ་ལྔའི་གདམས་པ་ནི༔ ལུས་རྣམ་སྣང་གི་ཆོས་བདུན་གྱི་ངང་ནས༔ རླུང་རོ་ལན་གསུམ་ཕྱིར་བསལ་ནས་དམིགས་པ་ནི༔ རང་ལུས་བླ་མ་དབང་
ཆེན་ཧེ་རུ་ཀ་ཡབ་ཡུམ་སྟོང་རར༔ གསལ་བའི་ངང་ནས༔ སྤྱི་བོ་མགྲིན་པ་སྙིང་ཁ་ལྟེ་བ་གསང་བའི་གནས་ལྔ་རུ༔ རླུང་སེམས་འདྲེས་པའི་ཐིག་ལེ་དཀར་སེར་མཐིང་དམར་ལྗང་
ཁུ་ལྔ༔ ཨོཾ་ཧཱུྃ་ཏྲཱཾ་ཧྲཱིཿཨས་མཚན་པ་རེ་མོས་ཀྱིས་ཁ་སྦྱོར་གྱི་རླུང་དང་པོ་སྤྱི་བོར་བཟུང་སྟེ༔ ཐིག་ལེ་རླུང་སེམས་བསྲེ་ཞིང༔ དཀར་གསལ་མེ་ལོང་ཡེ་ཤེས་ཀྱི་ངང་ན་ཁྱབ་བྱེད་ཀྱི་རླུང་
བཅུད་འདུ༔ དེ་བཞིན་མགྲིན་པར་བཟུང་བས་སེར་གསལ་མཉམ་ཉིད་ཡེ་ཤེས་ཀྱི་ངང་གྱེན་རྒྱུའི་རླུང་བཅུད་འདུ༔ དེ་ནས་སྙིང་ཁར་བཟུང་བས་མཐིང་གསལ་ཆོས་དབྱིངས་ཡེ་ཤེས་

༄༅། །ཀྱི་ངང་ནས་མཉམ་གནས་ཀྱི་རླུང་སེམས་བཅུད་བསྡུ་ལྟེ་བར་བཟུང༔ དམར་གསལ་ཀུན་རྟོག་གྱི་ཐིག་ལེའི་ངང་དུ་མེ་མཉམ་འདུ༔ གསང་བ་ཐིག་ལེ་ལྗང་
ཀུའི་ངང་དུ་བྱ་གྲུབ་ཡེ་ཤེས་ཀྱིས་ཐུར་སེལ་གྱི་རླུང་བཅུད་ཐིག་ལེར་སྨིན་པ་ལ་སྐྱེ་མེད་ཀྱི་རིག་པ་ཟང་ཐལ་དུ་བཞག་སྐབས་སུ་རླུང་རོ་སངས་ཀྱིས་བར་སྣང་ནས་ཧས་བཏབ་ལུས་ཀྱིས་འཕྲུལ་འཁོར་
བྱའོ༔ ཨོ་རྒྱན་ཐུགས་ཀྱི་གསང་བའི་ཡང་ཏིག༔ འདི་ཉིད་ཞག་བདུན་ནམ༔ ཟླ་བ་གཅིག་བསྒོམས་ན་འཁྲུལ་བའི་སེམས་དག་ཅིང་དག་པའི་ཡེ་ཤེས་ཤར་ནས་གེགས་སྐྱོན་ལས་གྲོལ་བར་
འགྱུར་རོ༔ ས་མ་ཡ༔ རྒྱ་རྒྱ་རྒྱ༔ གུ་ཧྱེ༔ བཛྲ༔ ཁ་ཐཾ༔ ༈ འུའུའུཿ གང་གིས་ལས་རྒྱ་ལ་བརྟེན་ནས༔ ལུས་ཀྱི་སྟོབས་མངོན་པར་ཞན་པ་ཙམ་བྱུང་ན༔ ཨ་བར་
སྐྱུར་གསུམ་བསྡུས་པའི་ཁུ་བ་རྣམས་བསྡུས་ཏེ་གར་མོར་སོང་བའི་ནང་དུ༔ བཅུད་ལེན་རྫས་ཀྱི་སྦྱོར་བ་ནི༔ ར་མོ་ཤག་ལྕམ་པའི་རྩ་བ་ལྕགས་སྦྲུལ༔ སྨན་སྦྲུལ༔ གངས་སྦལ༔

མཆིལ་བའི་སྦུབས༔ ར་ཐང་གི་རླིག་པའི་ཕྱེ་མ་དང༔ ཁ་ཆེ་དབང་ལག་དུག་བཏོན་པ༔ རྩ་ཨ་ཝ༔ རྟག་ཏུ་ངུ༔ བུ་རམ་སྦྲང་རྩི༔ རྩི་མར་ཆུ་བཅད་ཚུར་སྒྲིབ་ནས༔ ཐོ་
རེངས་བཏུང་ན༔ མཆོག་ཏུ་འོད་སྣང་འཕེལ་ཞིང་རྩ་རླུང་གི་བདེ་བ་རྒྱས་པའོ༔ ཅུང་ཞུ་སེ་འབྲུ་སུག་སྨེལ༔ བྲེ་ཁ་མཁལ་སྨན་རྣམས་ལ་བཏབ་སྟེ༔ ཆང་བཟང་པོས་ཕུལ་ནས་
བཏང་སྟེ་མཆོག་ཏུ་འགྱུར་རོ༔ ཡང་འོད་སྣང་རྒྱས་པར་བྱེད་པ་ལ༔ པདྨ་ལྷང་ཚེར་མ༔ བྱ་མོ་ནག་མོའི་སྒོ་ང་རྣམས་མིག་ལ་བྱུག་གོ༔ སྦྱོར་བ་འདི་རྣམས་མ་འཁྲུལ་སྣེ་བ་བཞིར་བཙུད་འདུག་བས་ཞར་
ལས་ཤེས་བར་བྱའོ༔ མིག་གི་ཚ་བ་འཕེལ་ན༔ ཤེལ་དཀར་གུར་ཀུམ་ཙན་དན་དཀར་དམར་རྣམས་ཀྱི་ཁྲུས་ཆུ༔ བྱུགས་ཤིང༔ མངོན་སུམ་དུ་མུན་ཁྲིད་དང་ཆོས་མཚུངས་སུ་བསྒོམས་ནས༔
མིག་མཛུབ་མོའི་མནན་ནས་སྙིང་དབུས་སུ་ཀུན་བཟང་གི་ཐུགས་ཀར་ཐིག་ལེ་འོད་ཟེར་ལྔ་ལྡན་མཐིང་ནག་གཅིག་ལ་རླུང་རིག་མིག་གསུམ་གཏད་ལ༔ རླུང་གི་སྦྱོར་བ་དང་མཐུན་པར་བྱའོ༔

༄༅། །ཡང་རྣ་བ་ཐེན་བུས་བཀག་ལ་མིག་གཉིས་བརླའི་འབོལ་ཆུང་གིས་གནན་ཅིང་དམ་ཀློང་རང་ཉམས་དང་བསྟུན་ནས་ཡིད་རྩེ་གཅིག་ཏུ་ཉམས་སུ་བླངས་ནས་ཡེ་དྭངས་
མངོན་སུམ་གྱི་སྣང་བ་གོང་དུ་འཕེལ་བར་འགྱུར་རོ༔ ས་མ་ཡཱ༔ རྒྱ་རྒྱ་རྒྱ༔ མངྒ་ལཾ༔

༄༅། །ཉེས་པ་ཀུན་སེལ་བཞུགས་སོ༔

༄༅། །འུའུའུ༔ མ་ཧཱ་གུ་རུ་སརྦ་སིདྡྷི་ཧཱུྃ༔ རྣལ་འབྱོར་གང་ཞིག་ལམ་དུ་འཇུག་པ་དང་༔ གནས་བཙལ་བ་དང་ས་བཟུང་རོ་འདོན་དང་༔ ཤིས་བྱེད་རབ་གནས་ལ་
སོགས་དུས་རྣམས་སུ༔ དུས་རྩེས་འཁྲུལ་དང་ནོར་པས་བར་ཆད་རྐྱེན༔ ནད་དང་སྡུག་བསྔལ་མཁོན་བཅུག་དགྲ་གདོན་གདུང་༔ དེ་དུས་གདམས་པ་འདི་དང་ལྡན་གྱུར་ན༔ ཕྱོགས་
ངན་བདུད་གཅོད་གསང་སྙིང་ཏུ་འཛིན་དང་༔ མདུན་ཕུང་གང་ལའང་ཉམ་ང་མི་དགོས་ཤིང་༔ རྟེན་བཞེངས་ཕོ་བྲང་འདེབས་དང་ས་རྒོད་སློང་༔ རོ་དང་བག་མའི་ལམ་སོགས་ནོར་
འཁྲུལ་སེལ༔ བུ་ནོར་ཆོས་དང་བཀྲ་ཤིས་རྒྱུད་རིམ་འཕེལ༔ ས་མ་ཡ༔ རྒྱ་རྒྱ་རྒྱ༔ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱལ་བ་
ཤཱཀྱ་ཐུབ་པ་ལ་ཕྱག་འཚལ་ལོ༔ ན་མོ་རཏྣ་ཏྲ་ཡ་ཡ༔ ཡེ་དྷརྨ་ཧེ་ཏུ་པྲ་བྷ་ཝཱ་ཧེ་དུནྟེ་ཥནྟ་ཐཱ་ག་ཏ་ཧ་ཡོ་ཝ་དཏ་ཏེ་ཥཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎ་ཡེ་སྭཱ་ཧཱ༔ ཨོཾ་ཨ་ཀ་ནི་ནི་ཀ་ནི་ཨ་བྷི་

༄༅། །ལ་མནྡལ་མ་དྷ་ལེ་སྭཱ་ཧཱ༔ དེ་ལྟར་ཐུབ་པའི་ཞལ་གྱི་ཕྱོགས་བཅུ་རུ༔ མ་འགགས་གསལ་བའི་སྐུ་ལས་འཕྲོས་པའི་འོད༔ ས་འོག་ས་སྟེང་ས་བླའི་ཕྱོགས་མཚམས་བཅུར༔
འཕྲོས་པས་སྣང་སྲིད་འཁོར་ལོའི་བསྐོར་བ་ལས༔ འོད་ཟེར་འདོད་པའི་དོན་རྣམས་འགྲུབ་བྱེད་པའི༔ སངས་རྒྱས་སྐུ་གསུང་ཐུགས་སུ་གསལ་བ་ཡིས༔ སྣང་སྲིད་མཉེས་བྱེ་ཕྱགས་རྒྱ་
བཅས་བྱས་ལ༔ སྐྱོན་སྦྱོངས་ཡོན་ཏན་མ་ལུས་སྤེར་བའི་བསམ༔ ཐར་སྦྱར་ཕྱོགས་མཚམས་ཀུན་ཏུ་གཡས་བསྐོར་དང་༔ གཡོན་དུ་བསྐོར་བ་བཅུ་གཉིས་ཚུལ་དུ་བྱ༔ བྱི་བ་གླང་སྟག་
ཡོས་འབྲུག་སྦྲུལ་དང་རྟ༔ ལུག་སྤྱིལ་བྱ་ཁྱི་ཕག་གི་ལོ་ཟླ་དུས༔ ཐམས་ཅད་བྱང་ཆུབ་ཆེན་པོར་དག་གྱུར་ཅིག༔ མངྒ་ལམ༔ དེ་ལྟར་བརྗོད་པས་ཕྱོགས་དུས་ཀུན་ལས་གྲོལ༔ ལེགས་པ་ཀུན་
འགྲུབ་ཐམས་ཅད་སེམས་ཀྱི་གཟུགས༔ རྣམ་པར་རྟོག་པར་ཐམས་ཅད་དོན་དུ་འགྱུར༔ དུས་ཀྱི་མཐའ་མ་ལོ་ཟླ་དུས་ཀྱི་རྩིས༔ གོ་ནོར་ཆད་ལྷག་རྩོས་པ་རྒྱས་དུས་སུ༔ འདི་ཡིས་དུས་

གསུམ་དུས་མེད་བདེ་ལེགས་ལྟེར༔ ང་ཡི་རྗེས་འཇུག་སྙིང་རྗེ་ཅན་གཅིག་དང་༔ འཕྲད་ནས་འགྲོ་བའི་དཔལ་དུ་འགྱུར་བར་ཤོག༔
བུ་འབངས་དོན་དུ་གཏེར་དུ་སྦས༔ མ་མགོན་སྡེ་བརྒྱད་ལྷ་འདིས་བསྲུངས་བར་མཛོད༔ ས་མ་ཡ༔ རྒྱ་རྒྱ་རྒྱ༔ མངྒ་ལཾ༔

༄༅། །དབུ་ཕྱོགས་གཟིགས་འབྱུང་གནས་ཡོད།

༄༅། །རྟ་མགྲིན་དབང་གི་ལྷ་ལ་ཕྱག་འཚལ་ལོ༔ བསྙེན་པའི་སྣོད་དུ་བྱ་བའི་ཕྱིར༔ རྗེས་སུ་གནང་བའི་རིམ་པ་ནི༔ དང་པོ་སྐྱོན་མེད་སྣོད་བརྟགས་ལ༔ ཕྱག་འཚལ་མཎྜལ་
སྔོན་སོང་ནས༔ སྐྱབས་འགྲོ་གསོལ་བཏབ་ལྷར་བསྐྱེད་ཅིང་༔ སྐུ་གསུང་ཐུགས་ཀྱི་རྗེས་གནང་སྦྱིན༔ མཐའ་བརྟེན་སྐུ་དང་བཟླས་ལུང་དང་༔ ཕུར་བསྐོར་འཕྲིན་ལས་མ་ལུས་སྡུད༔ ཁས་
བླངས་དགའ་སྟོན་ཤིས་པ་བརྗོད༔ བྱ་བའི་རིམ་པ་ཀུན་བསྡུས་པའོ༔ ཞེས་པས་མདུན་བསྐྱེད་ཀྱི་བསྒྲུབ་རྫས་རྣམས་ལེགས་པར་བཤམས་ལ༔ སློབ་དཔོན་གྱིས་སྙེན་ཅིང་བསྒྲུབ་སྟེ༔ བདག་
འཇུག་བླང་སྟེ༔ སློབ་མ་ཁྲུས་ནས་དབྱུང་ཞིང་༔ ཨོཾ་ཙཀྱུ་བནྡྷ་ཝ་ར་མ་ཎ་ཡེ་ཧཱུྃ་གིས༔ མིག་དར་བཅིངས་ཤིང་༔ ཨ་ཁཾ་ཝི་ར་ཧཱུྃ༔ གིས་མེ་ཏོག་བཀྲམ་ལ་མཎྜལ་ཕུལ་ཏེ༔

༄༅། །སློབ་བུས་སྙིམ་པ་མེ་ཏོག་དང་བཅས་ཏེ༔ གསོལ་བ་གདབ་པ་ནི༔ དགའ་ཆེན་ཁྱོད་དག་སྟོན་པ་སྟེ༔ སློབ་དཔོན་ཁྱོད་ནི་དགོངས་སུ་གསོལ༔ བྱང་ཆུབ་ཆེན་པོའི་ཚུལ་
བསྟན་པ༔ སློབ་དཔོན་ཆེན་པོ་བདག་འཚལ་ལོ༔ དམ་ཚིག་དེ་ཉིད་བདག་ལ་སྩོལ༔ བྱང་ཆུབ་སེམས་ཀྱང་བདག་ལ་སྩོལ༔ སངས་རྒྱས་ཆོས་དང་དགེ་འདུན་ཏེ༔ སྐྱབས་གསུམ་
དག་ཀྱང་བདག་ལ་སྩོལ༔ ཐར་པ་ཆེན་པོའི་གྲོང་མཆོག་ཏུ༔ མགོན་པོས་བདག་ནི་གཞུག་ཏུ་གསོལ༔ ཞེས་སྐྱབས་སུ་འགྲོ་ཞིང་སེམས་བསྐྱེད་པ་ནི༔ དཀོན་མཆོག་གསུམ་ལ་བདག་
སྐྱབས་མཆི༔ སོགས་དང་༔ ཐུན་མོང་མ་ཡིན་པའི་སྐྱབས་སེམས་ནི༔ ན་མོ་སྐྱེ་མེད་དོན་གྱི་བླ་མ་སྐུ་གསུམ་ལ༔ འགག་མེད་རང་རྩལ་ཡེ་ནས་རང་གསལ་གདབ༔ ཞེན་

མེད་བློ་འདས་རང་རིག་ལྷུན་གྲུབ་ཀྱང་༔ འཛིན་མེད་སྐུ་གསུམ་རང་ཆས་སྐྱབས་སུ་མཆི༔ བདག་དང་མཐའ་ཡས་སེམས་ཅན་རྣམས༔ ཡེ་ནས་སངས་རྒྱས་ཡིན་པ་ལ༔ ཡིན་པར་
ཤེས་པའི་བདག་ཉིད་ཀྱིས༔ བྱང་ཆུབ་མཆོག་ཏུ་སེམས་བསྐྱེད་དོ༔ ཞེས་ལན་གསུམ་གྱི་སྐྱབས་སུ་འགྲོ་ཞིང་སེམས་བསྐྱེད༔ སློབ་མ་བསང་ཞིང་སྦྱངས་པ་ལྷར་བསྐྱེད་པ་ནི༔ གནས་།
གཞི་དགའ་བ་ཚལ་གྱི་དུར་ཁྲོད་ཆེན་པོ༔ ཉིན་པར་རླུང་དམར་འཚུབ་ཅིང་དུ་བ་ཕྱུར་བ༔ མཚན་མེ་འབར་བ༔ གནོད་སྦྱིན་དང༔ ཤ་ཟ་དང་༔ འབྱུང་བོ་དང་༔ མ་
རུང་བའི་ཚོགས་དུ་མ་རྒྱུ་བ༔ བྱ་རོག་དང་བྱ་རྒོད་དང་༔ བཞད་ལ་སོགས་པའི་བྱ་ཤ་ཟན་མང་པོ་ནམ་མཁའ་ལ་ལྡིང་བ༔ ཀེང་རུས་ཤ་མེད་ཅིང་རུས་པ་འཆའ་བ༔ དུས་མ་ཡིན་
པར་སེར་བ་དྲག་པོ་དང་༔ གནམ་ལྕགས་གི་ཐོག་འབབ་པ༔ རྡོ་ཐམས་ཅད་ཚག་སྒྲ་འདོན་པ༔ ཤིང་ཐམས་ཅད་ཧཱུྃ་འདྲེན་པ༔ ཆུ་ཐམས་ཅད་རྒྱོབ་སོད་དང་༔ ས་གཞི་ཐམས་ཅད་

༄༅། །ཆེམ་ཆེམས་དང༔ མ་ར་ཡའི་སྒྲ་འབྲུག་ལྟར་ལྡིང་ཞིང་༔ ནད་ཀྱི་ན་བུན་ཆེན་པོ་ཐམས་ཅད་འཐིབས་པ༔ སྐྱི་གཡའ་འཇིགས་སུ་རུང་བའི་དུར་ཁྲོད་ཆེན་པོ་དེའི་དབུས་སུ༔
སྣ་ཚོགས་པདྨ་དང་ཉི་ཟླའི་དཀྱིལ་འཁོར་གྱི་སྟེང་དུ༔ ཧྲཱིཿ དམར་པོ་རིང་ཆ་ཚིག་དྲགས་དང་བཅས་པ་ལས་འོད་ཟེར་འཕྲོས༔ དགྲ་བགེགས་གདུག་པ་ཅན་ཐམས་ཅད་ཚར་བཅད༔ ཚུར་
འདུས་ཧྲཱིཿལ་ཐིམ༔ དེ་ཡོངས་སུ་གྱུར་པ་ལས༔ སྐད་ཅིག་གིས་དབང་ཆེན་དྲེགས་པ་ཀུན་འདུས་སྐུ་མདོག་དམར་པོ་ཞལ་ཅིག་ཕྱག་གཉིས་ཀྱི་གཡས་པས་རྡོ་རྗེ་བེ་ཅོན་ནམ་མཁའ་ལ་ཕྱར་ཞིང་༔
གཡོན་པས་གནམ་ལྕགས་ཀྱི་ཐོ་བ་ཡེ་ཤེས་ཀྱི་མེ་རབ་ཏུ་འབར་བ་བསྣམས་ནས༔ གདུག་པ་ཅན་ཐམས་ཅད་ཀླད་ནས་གཟིར་བར་བྱེད་པ༔ དམར་ལ་ཟླུམ་པའི་སྤྱན་གསུམ་དང་ལྡན་ཞིང་༔ ཞལ་
གདངས་ཤིང་མཆེ་བ་གཙིགས་པ༔ དབུ་སྐྲ་ཁམ་ནག་གྱེན་དུ་བརྗེས་པའི་སྤྱི་གཙུག་ནས་རྟ་མགོ་ལྗང་ཞུར་དྲག་ཏུ་མཚེར་བ༔ ཞབས་གཉིས་འདོར་ཐབས་ཀྱིས་སྦྱོར་གིང་བསྣོལ་བའི་

སྟེང་ན་བཞུགས་པ༔ ཁྲོ་ཚུལ་གར་གྱི་ཉམས་དགུ་དང་ལྡན་ཞིང་༔ དུར་ཁྲོད་ཀྱི་ཆས་ཆེན་པོ་བརྒྱད་ཀྱིས་བརྒྱན་པའི་དཔྲལ་བར་ཨོཾ་མགྲིན་པར་ཨཱཐུགས་ཀར་ཧཱུྃ་ཐུགས་ཀའི་དབུས་སུ་སྔགས་ས་
བོན་དང་བཅས་པས་མཚན་པར་དམིགས་པ་ལ༔ བླ་མ་དང་མདུན་བསྐྱེད་ཀྱི་ཐུགས་ཀའི་སྔགས་ཕྲེང་ས་བོན་དང་བཅས་པ་ལས༔ འོད་ཟེར་འཕྲོས་པས་རང་བཞིན་གྱིས་གནས་དང་༔
དགའ་བ་ཚལ་གྱི་དུར་ཁྲོད་ནས་དབང་ཆེན་དྲེགས་པ་ཀུན་འདུས་ལ༔ གནས་ཡུལ་དུར་ཁྲོད་ཆེན་པོ་བརྒྱད་སོགས་ན་གནས་པའི་སྲིད་པ་གསུམ་གྱི་དཔའ་བོ་དང་རྣལ་འབྱོར་མ་སྤྲིན་གྱི་ཕུང་པོ་ལྟ་སྐུ
བུ་བསྐོར་བ་སྤྱན་དྲངས༔ སློབ་མ་ལ་ཐིམ་པར་བསམ་ཞིང་༔ ཧྲཱིཿ དགའ་བ་ཚལ་གྱི་དུར་ཁྲོད་ནས༔ རུ་ཏྲ་ཕོ་མོ་བསྣོལ་བའི་གདན་སྟེང་དུ༔ ཐུགས་རྒྱུད་ངར་དང་བཅས་ནས་ནི༔
གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོ་ཧྱ་གྷྲྀ་ཝ་ཧཱུཾ༔ ཨོཾ་པདྨ་ཏ་ཀྲྀཏ་ཧཱུྃ༔ ས་པ་རི་ཝ་ར་ཨ་ཝེ་ཤ་ཡ་ཨ་ཨཱ༔ ཧྲཱིཿཧྲཱིཿཧྲཱིཿཧྲཱིཿ ཞེས་པའི་མཇུག་

༄༅། །ཏུ་རྩ་སྔགས་ཀྱི་བྱིན་དབབ་ཅིང་༔ ཨ་ཝེ་ཤ་ཡ་ཨཱཿ ཨ་དྷི་ཏིཥྛ་བཛྲཿ གྱིས་བརྟན་པར་བཞུགས་ནས་རྩ་སྔགས་ཀྱི་དཔུང་སྐུད་བཅིངས་ཤིང་དྲི་ཆུའི་བྱིན་གྱིས་བརླབས་ཤིང་
རྡོ་རྗེ་རྒྱ་གྲམ་གྱི་རྒྱ་དང་༔ ལས་སྔགས་ཀྱིས་བརྟན་པར་བྱེད་ཅིང་༔ རྫས་དབང་དུར་ཁྲོད་ཆས་བརྒྱད་བསྐུར་བ་ནི༔ ཧཱུྃ༔ རྒྱལ་སྲས་ཁྱོད་ཀྱི་སྐུ་སྟོད་ལ༔ གླང་ཆེན་རློན་པའི་
བརྒྱན་གསོལ་བས༔ གཏི་མུག་འཇོམས་པའི་སྟོབས་ལྡན་པས༔ ཤེས་རབ་མཆོག་ལྡན་དབང་ཐོབ་ཤོག༔ གླང་ཆེན་ཀོ་རློན་སྟོད་ལ་གཡོགས༔ ཧྲཱིཿ རྒྱལ་སྲས་ཁྱོད་ཀྱི་སྐུ་
རགས་ལ༔ མི་ལྤགས་གཡང་གཞི་འདི་གསོལ་བས༔ འཁོར་བར་མི་ལྡོག་ནུས་སྟོབས་ལྡན༔ རྟོགས་གྲོལ་ལྡན་པའི་དབང་ཐོབ་ཤོག༔ ཞིང་ཆེན་གཡང་གཞི་རྐེད་ལ་དཀྲིས་པའི་ཚུལ་བྱ༔ ཧཱུྃ༔
རྒྱལ་སྲས་ཁྱོད་ཀྱི་སྐུ་སྨད་ལ༔ སྟག་གི་ཤམ་ཐབས་འདི་གསོལ་བས༔ འཁོར་བར་སྒྲོལ་བའི་མཐུ་སྟོབས་ལྡན༔ མཐའ་གཉིས་འཇོམས་པའི་དབང་ཐོབ་ཤོག༔ སྟག་ཤམ་

སྨད་ལ་དཀྲིས་པའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་རྒྱན་ལ༔ ཐོད་པའི་ཕྲེང་བས་བརྒྱན་པ་ཡིས༔ ཆོས་སྐུ་མཐར་ཕྱིན་སྟོབས་ལྡན་ནས༔ རྣམ་རྟོག་འཇོམས་པའི་དབང་
ཐོབ་ཤོག༔ མི་མགོའི་དོ་ཤལ་སེ་རལ་ཁར་བརྒྱན་པའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ གདུག་པ་སྦྲུལ་གྱིས་རབ་བརྒྱན་པས༔ ཞེ་སྡང་རྣམ་རྟོག་མཐུ་སྟོབས་ལྡན༔ དུག་
ལྔ་འཇོམས་པའི་དབང་ཐོབ་ཤོག༔ སྦྲུལ་གྱི་ཆུན་པོས་ཡན་ལག་ལ་བརྒྱན་པའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ ཞག་གི་ཟོ་རིས་བརྒྱན་པ་ལ༔ ཡེ་ཤེས་བདུད་རྩིའི་རྒྱུ
བཅུད་དང་ལྡན༔ ཡེ་ཤེས་སྨིན་པའི་དབང་ཐོབ་ཤོག༔ ཞག་གི་ཟོ་རིས་ཀྱི་སྐུའི་དང་ཞལ་གྱི་ཁྱིམ་ལ་བརྒྱན་པའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ ཐལ་ཆེན་ཚོམ་
བུའི་རབ་བརྒྱན་པའི༔ མ་མོ་མཁའ་འགྲོ་དབང་དུ་སྡུད་པ་དང་༔ བདུད་བཞི་དགྲ་བགེགས་འཇོམས་པའི་དབང་ཐོབ་ཤོག༔ ཐལ་ཆེན་གྱི་ཚོམ་བུ་སྐུ་ལ་བྱུག་པའི་ཚུལ་བྱ༔ ཧཱུྃ༔ རྒྱལ་

༄༅། །སྲས་ཁྱོད་ཀྱི་སྐུ་མཆོག་ལ༔ ཁྲག་གི་ཐིག་ལེའི་རབ་བརྒྱན་པ༔ འགྲོ་བ་ཐུགས་རྗེའི་འདྲེན་པའི་སྟོབས་དང་ལྡན༔ མ་ཆགས་འགྲོ་དོན་བྱེད་པའི་དབང་ཐོབ་ཤོག༔ རཀྟའི་ཐིག་ལེ་
མཁུར་ཚོས་དང་དཔྲལ་བར་བརྒྱན་པའི་ཚུལ་བྱ༔ དེ་ལྟར་དུར་ཁྲོད་ཆས་བརྒྱད་ཀྱི་དབང་བསྐུར་བས༔ དབང་ཆེན་རྟ་མཆོག་རོལ་པའི་སྐུར་གསལ་ཞིང་ང་རྒྱལ་བརྟན་པར་བྱས་ལ༔ རྡོ་
རྗེ་གསེར་ཐུར་མིག་དར་ཕྱེས་ལ༔ ཨོཾ་བཛྲ་པྲ་ཝེ་ཤ་ཡ་ཕཊ༔ ཅེས་མིག་དར་ཕྱེས་ལ༔ རྟེན་དང་བརྟེན་པའི་དཀྱིལ་འཁོར་གསལ་བར་བྱེད་པའོ༔ ལྷ་ལ་སློབ་མ་བསྟོད་པ་མེ་ཏོག་ཕྲེང་
བའི་དབང་འདི་ནི༔ སློབ་བུས་མེ་ཏོག་སྔོན་པོ་དང་དཀྱིལ་འཁོར་ལ་གཏོར་ཞིང་སངས་རྒྱས་གྲུབ་ཐོབ་བྱའི་ཕྱིར༔ བདག་ལ་ཐུགས་བརྩེར་དགོངས་ནས་ནི༔ འགྲོ་ལ་ཕན་པའི་གཙོ་ཆེན་
གྱིས༔ སྨིན་པར་དགོངས་ཏེ་བཞེས་སུ་གསོལ༔ པྲ་ཏིཙྪ་བཛྲ་ཧོ༔ ཞེས་བརྗོད༔ སླར་ཡང་བླ་མས་དངོས་གྲུབ་ཀྱི་ཚུལ་དུ་མེ་ཏོག་གི་ཕྲེང་བ་སློབ་བུ་ལ་སྦྱིན་པ་ནི༔ པྲ་ཏི་གྷྲྀ་ཧྞ་ཨི་

མཾ་སརྦ་མ་ཧཱ་བྷ་ལ༔ སེམས་དཔའ་སྟོབས་པོ་ཆེ༔ ཁྱོད་རང་གིས་སློབ་མ་འདི་སྙིང་བོ་བྱང་ཆུབ་མ་ཐོབ་ཀྱི་བར་དུ་རྗེས་སུ་བཟུང་ཞིང་༔ ཞེས་དང་མེ་ཏོག་སྤྱི་བོར་བཞག་གོ༔ དེ་
ནས་དབང་དངོས་ལ་འཇུག་པའི་དོན་དུ་སློབ་བུའི་གསོལ་བ་བཏབ་པ་ནི༔ སྙིམས་པ་མེ་ཏོག་དང་བཅས་སྟེ་ཐལ་མོ་སྦྱར་ལ་འདི་སྐད་དོ༔ དཔལ་ལྡན་སྐུ་ཡི་རྡོ་རྗེ་འཛིན༔ རྡོ་རྗེ་མི་ཕྱེད་
སྐུ་བསྒོམས་པས༔ སྐུའི་རྡོ་རྗེ་ཅན་གྱིས་ནི༔ བྱིན་རླབས་གནས་སུ་དེ་ལྟར་མཛོད༔ དཔལ་ལྡན་གསུང་གི་རྡོ་རྗེ་འཛིན༔ རྡོ་རྗེ་མི་ཕྱེད་གསུང་བསྒོམས་པས༔ གསུང་གི་རྡོ་རྗེ་
ཅན་གྱིས་ནི༔ བྱིན་རླབས་གནས་སུ་དེ་ལྟར་མཛོད༔ དཔལ་ལྡན་ཐུགས་ཀྱི་རྡོ་རྗེ་འཛིན༔ རྡོ་རྗེ་མི་ཕྱེད་ཐུགས་བསྒོམས་པས༔ ཐུགས་ཀྱི་རྡོ་རྗེ་ཅན་གྱི་ནི༔ བྱིན་རླབས་
གནས་སུ་དེ་ལྟར་མཛོད༔ ཞེས་གསོལ་བ་བཏབ་པས༔ དེ་བཞིན་གཤེགས་པ་ཐམས་ཅད་ཀྱི་དགོངས་པ་མཛད༔ ཡུམ་ལྔས་དབང་བསྐུར༔ ཁྲོ་བོ་རྣམས་ཀྱིས་བགེགས་བསྐྲད༔

༄༅། །མངོན་པར་དབང་བསྐུར་བར་མོས་ཏེ༔ བུམ་པ་སློབ་མའི་སྤྱི་བོར་བཞག་ཏེ༔ ཇི་ལྟར་བལྟམས་པ་ཙམ་གྱིས་ནི༔ ནས་དབང་བསྐུར་རོ༔ ཨོཾ་སརྦ་ཏ་ཐཱ་ག་ཏ་ཨ་བྷི་
ཥི་ཀ་ཏེ་ས་མ་ཡཱ་ཤྲཱྀ་ཡེ་ཧཱུྃ༔ བུམ་པའི་ཆུ་སྦྱིན་ཞིང་དབང་བསྐུར་བས་ལུས་གང་ཞིང་དྲི་མ་དག༔ ཆུའི་ལྷག་མ་ཡར་ལུད་པ་ལས༔ རང་རིགས་ཀྱི་བདག་པོ་འོད་དཔག་མེད་ཀྱིས་།
དབུ་བརྒྱན་པར་བསམ་ཞིང་༔ བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས༔ ཐམས་ཅད་བདག་ཉིད་རིགས་ཀུན་བདག་པོ་ཡེ་ཤེས་མཆོག༔ སེམས་ཅན་འབྲས་བུ་སྐྱེད་བྱེད་བདེ་
བ་ཆེན་པོ་སྟེ༔ བཀྲ་ཤིས་དེས་ནས་འབུ་རམ་མཆོག་དེ་ཁྱོད་ལ་ཤོག༔ ཅེས་ཤིས་པ་བརྗོད་ཅིང་མེ་ཏོག་གཏོར༔ སླར་ཡང་བླ་མ་མདུན་བསྐྱེད་ཀྱི་གཙོ་བོ་ཐ་མི་དད་པའི་དཔྲལ་བ་ནས༔
དབང་ཆེན་དྲེགས་པ་ཀུན་འདུས་ཀྱི་སྐུ་མཆོག་དཔག་ཏུ་མེད་པ་བྱོན༔ སློབ་མའི་ལུས་ལ་ཐིམ་པས་དབྱེར་མེད་དུ་བསམ་ཞིང་༔ གཏོར་མ་ཙཀ་ལི་དང་བཅས་པ་སློབ་མའི་སྤྱི་བོར་བཞག་སྟེ༔

ཧཱུྃ༔ དབང་ཆེན་དྲེགས་པ་ཀུན་འདུས་སྐུ་ཡི་དབང་༔ དེ་རིང་ཁྱོད་ལ་བསྐུར་བར་བྱ༔ རྟ་མགྲིན་སྐུ་ནི་རབ་བསྒྲུབ་ཕྱིརཿ སྐུ་ཡི་དབང་ནི་ཁྱོད་ལ་བསྐུར༔ ཨོཾ་མ་ཧཱ་ཀྲོ་ཏ་ཧཱུྃ༔ ཨོཾ་ཧྱགྷྲི་
བ་ཧཱུྃ༔ ཨོཾ་པདྨ་ཏ་ཀྲྀ་ཏ་ཀཱ་ཡ་ཨ་བྷི་ཥཱིཉྩ་ཨོཾ་ཨོཾ་ཨོཾ༔ ཞེས་དབང་ཆེན་སྐུ་ཡི་དབང་བསྐུར་བས་ལུས་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག༔ རྟ་མགྲིན་།
སྐུ་ཡི་དཀྱིལ་འཁོར་བསྒོམ་པ་ལ་དབང་༔ སྐུ་ཡི་དམ་ཚིག་མ་ལུས་བསྲུངས་ཞིང་༔ འབྲས་བུ་སྐུ་རྡོ་རྗེ་སྤྲུལ་པའི་སྐུ་འགྲུབ་པའི་སྐལ་པ་ཅན་དུ་བྱས་སོ༔ སླར་ཡང་བླ་མ་དང་མདུན་
བསྐྱེད་ཀྱི་གཙོ་བོ་ཐ་མི་དད་པའི་མགྲིན་པ་ནས༔ གསུང་ཡིག་འབྲུའི་ཚོགས་དཔག་ཏུ་མེད་པ་བྱོན༔ སློབ་མའི་ངག་ལ་ཐིམ་པར་བསམ་ཞིང་༔ བགྲང་འཕྲེང་མགྲིན་པར་བསྐུར་ཏེ༔ ཧཱུྃ༔
༼དབང་ཆེན་རྟ་མགྲིན་གསུང་གི་དབང་༔ དེ་རིང་ཁྱོད་ལ་བསྐུར་བར་བྱ༔ རྟ་མགྲིན་གསུང་ནི་རབ་བསྒྲུབ་ཕྱིར༔ གསུང་གི་དབང་འདི་ཁྱོད་ལ་བསྐུར༔ ཞེས་རྩ་སྔགས་

༄༅། །ཀྱི་མཇུག་ཏུ༔ ཝཱ་ཀ་ཨ་བྷི་ཥཱིཉྩ་ཨ་ཨ་ཨཱ༔ ཞེས་དབང་ཆེན་གསུང་གི་དབང་བསྐུར་བས༔ ངག་གི་སྒྲིབ་གཉིས་བག་ཆགས་དང་བཅས་པ་དག༔ དབང་ཆེན་གསུང་གི་
དཀྱིལ་འཁོར་བསྒོམ་པ་ལ་དབང་༔ གསུང་གི་དམ་ཚིག་མ་ལུས་པ་བསྲུངས་ཤིང་འབྲས་བུ་གསུང་རྡོ་རྗེ་ལོངས་སྤྱོད་རྫོགས་པའི་སྐུ་འགྲུབ་པའི་སྐལ་བ་ཅན་དུ་བྱས་སོ༔ སླར་ཡང་བླ་མ་
དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀ་ནས་ཐུགས་ཕྱག་མཚན་གྱི་རྣམ་པ་དཔག་ཏུ་མེད་པ་བྱོན་སློབ་མའི་སྙིང་ཁར་ཐིམ་པར་བསམ་སྟེ༔ ཕུར་བུ་སྙིང་ཁར་བསྐུར་ཏེ༔ ཧཱུྃ༔
དབང་ཆེན་རྟ་མགྲིན་ཐུགས་ཀྱི་དབང་༔ དེ་རིང་ཁྱོད་ལ་བསྐུར་བར་བྱ༔ དབང་ཆེན་ཐུགས་ནི་རབ་བསྒྲུབ་ཕྱིར༔ ཐུགས་ཀྱི་དབང་ནི་ཁྱོད་ལ་བསྐུར༔ ཞེས་དང་རྩ་སྔགས་ཀྱི་མཇུག་ཏུ༔ ཙིཏྟ་
ཨ་བྷི་ཥཱིཉྩ་ཧཱུྃ་ཧཱུྃ་ཧཱུྃ༔ ཞེས་དབང་ཆེན་ཐུགས་ཀྱི་དབང་བསྐུར་བས༔ ཡིད་ཀྱི་སྒྲིབ་གཉིས་བག་ཆགས་དང་བཅས་པ་དག༔ དབང་ཆེན་ཐུགས་ཀྱི་དཀྱིལ་འཁོར་བསྒོམས་པ་ལ་

དབང་ཐུགས་ཀྱི་དམ་ཚིག་མ་ལུས་པ་བསྲུང་ཞིང་༔ འབྲས་བུ་ཐུགས་རྡོ་རྗེ་ཆོས་སྐུ་འགྲུབ་པའི་སྐལ་བ་ཅན་དུ་བྱས་སོ༔ མཐར་རྟེན་གྱི་གདོན་གྱི་དུ་ས་ལ་གདོན་བགེགས་ཐམས་ཅད་
བཀུག་ལ་དམིགས་ཏེ༔ ནྲྀཿཧྲི་བཛྲ་ཨཾ་ཀུ་ཤ་ཛཛ ཞེས་བཀུག་ནས་ཕུར༔ སྐོར་དང་བཅས་པས་སྙིང་དབུས་སུ་དབབ་ཅིང་༔ ཧཱུྃ༔ དབང་ཆེན་ཁྲོས་པ་ཀཱི་ལ་ཡ༔ ལྕགས་ཀྱི་
ཕུར་པ་ཟུར་གསུམ་པ༔ བཏབ་ན་ལྷ་ཡང་བརླག་པར་འགྱུར༔ དམ་ཉམས་བགེགས་ལ་སྨོས་ཅི་དགོས༔ བཛྲ་ཐུན་བྷྱོ༔ སོགས་ཀྱིས་གཟེར༔ ཞེས་དང་༔ ཧཱུྃ་གིས་འདྲེན་
ཅིང་ཕཊ་གྱིས་སྦྱར་ནས༔ སློབ་མ་བགེགས་དང་བྲལ་བར་བྱས་ནས༔ བཟླས་ལུང་སྦྱིན་པ་ནི༔ སླར་ཡང་། བླ་མ་དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀའི་སྔགས་ཕྲེང་
ས་བོན་དང་བཅས་པ་ལས་མར་མེ་གཅིག་ལས་གཉིས་ཆད་པའི་ཚུལ་དུ་བྱུང་༔ སློབ་མ་དབང་ཆེན་དུ་གསལ་བའི་ཞལ་དུ་ཞུགས༔ སྙིང་ཁར་ས་བོན་ལ་སྔགས་ཕྲེང་གིས་གཡས་བསྐོར་དུ་

༄༅། །འཁོར་བར་དམིགས་ཏེ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོ་ཧྱགྷྲྀ་བ་ཧཱུྃ༔ ཨོཾ་པདྨ་ཏ་ཀྲྀཏ་ཧཱུྃ༔ ཧྲཱིཿཧྲཱིཿཧྲཱི༔ ཧཱུྃ་ཧཱུྃ་ཧཱུྃ༔ ཕཏ་ཕཏ་ཕཊ༔ བཛྲ་ཐུན་བྷྱོ༔ བཛྲ་ཏྲིག་ནན༔
བཛྲ་ཛཛ༔ བཛྲ་ས་མ་ཡ་ཧཱུྃ༔ ཤང་ཤ་ཀྲིད་ནན༔ ཏྲི་ཧུར་ཐུམ་ཛ༔ མ་ར་ཡ་ཕཊ༔ ཨོཾ་ཏུ་ཏྲིག་ཏྲིག༔ ཏུ་ཏྲིག་ཏྲིག༔ ཏྲི་ཧུར་ཐུམ་ཛ༔ མཱ་ར་ཡ་ཕཊ༔ སརྦ་བུདྡྷ་
ཏྲིག་ནན༔ ཞེས་ཚར་གསུམ་གྱིས་རྗེས་ཟློས་བྱེད་དུ་གཞུག༔ སློབ་བུས༔ བཅོམ་ལྡན་བདག་ལ་བསྩལ་ལགས་ཀྱིས༔ བདག་ལ་འགོ་བར་མཛད་དུ་གསོལ༔ སློབ་དཔོན་གྱིས་བཅོམ་
ལྡན་འདི་ལ་བསྩལ་ལེགས་ཀྱིས༔ འདི་ལ་ཉེ་བར་མཛད་དུ་གསོལ༔ སྔགས་ཀྱི་དངོས་གྲུབ་སྩལ་ཏུ་གསོལ༔ བརྟུལ་ཞུགས་བརྟན་པར་མཛད་དུ་གསོལ༔ དབང་ཆེན་དྲེགས་པ་ཀུན་འདུས་ཀྱི༔
སྐུ་གསུང་ཐུགས་ཡོན་ཏན་ཕྲིན་ལས་རྣམ་པ་བཞིའི་རྡོ་རྗེ་སློབ་མ་འདིའི་ཐུགས་རྒྱུད་ལ་འཇུག་པར་མཛད་དུ་གསོལ༔ ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་དང་སྐུ་གསུང་ཐུགས་ཀྱི་ཤིས་བརྗོད་

ཀྱང་བྱའོ༔ དེ་ལྟར་དབང་ཆེན་དྲེགས་པ་ཀུན་འདུས་ཀྱི་སྐུ་གསུང་ཐུགས་ཀྱི་རྗེས་གནང་ཐོབ་ནས་རྩ་བ་དང་ཡན་ལག་གི་དམ་ཚིག་བཟུང་ཞིང་ཁས་བླངས་བ་ནི༔ སློབ་བུས་གཙོ་བོས་ཇི་ལྟར་བཀའ་
བསྩལ་པ༔ དེ་དག་ཐམས་ཅད་བདག་གིས་བགྱིས༔ ཞེས་དང་ལུས་ལོངས་སྤྱོད་དགེ་བའི་དངོས་བོ་དང་བཅས་པ༔ བླ་མ་དང་དབང་ཆེན་གྱི་ལྷ་ཚོགས་ལ་གཏང་རག་གི་ཚུལ་དུ་འབུལ་བ་ནི༔ སློབ་།
བུས༔ དེང་ནས་བརྩམས་ཏེ་བདག་བྲན་དུ༔ ཁྱེད་ལ་བདག་ནི་འབུལ་ལགས་ན༔ ཁྱེད་ཀྱི་སློབ་མར་བཟུང་བ་དང༔ ཆ་ཡི་ཀྱང་ནི་སྤྱད་དུ་གསོལ༔ཅེས་དང་༔ སློབ་དཔོན་གྱིས་དཀྱིལ་འཁོར་
ལྷ་མཆོད་ཅིང་བསྟོད་དོ༔ ནོང་པ་བཤགས་པར་བྱ་བ་དང་འོད་ཟེར་སྤྲོ་བསྡུའི་དབང་བླངས་ནས༔ རྟེན་ཡོད་ན་རང་བཞིན་ལ་བཞུགས་སུ་གསོལ་ཞིང་༔ མེད་ན་ཡེ་ཤེས་པ་རང་གནས་སུ་
གཤེགས་པར་མོས་ལ༔ དམ་ཚིག་པ་རང་ལ་བསྡུ༔ བསྔོ་བ་སྨོན་ལམ་བཀྲ་ཤིས་བྱིན་ཆགས་པར་བྱའོ༔ ས་མ་ཡཱ༔ རྒྱ་རྒྱ་རྒྱ༔མངྒ་ལམ༔ དགེའོ༔

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། སྐུ་གསུམ་རིགས་བསྡུས་པདྨ་གུ་རུའི་ཕྲིན་ལས་ཁྲིགས་སུ་
བསྡེབས་པ་བདེ་ཆེན་སྙིང་པོ་ཞེས་བྱ་བ་བཞུགས་སོ། །

༄༅། །སྐུ་གསུམ་རིགས་བསྡུས་པདྨ་གུ་རུའི་ཕྲིན་ལས་ཁྲིགས་སུ་བསྡེབས་པ་བདེ་ཆེན་སྙིང་པོ་ཞེས་བྱ་བ། བླ་མ་དང་དབྱེར་མེད་པའི་སྐུ་གསུམ་རིགས་བསྡུས་མ་ཧཱ་གུ་རུ་བདེ་བ་ཆེན་པོ་ལ་ཕྱག་འཚལ་ལོ། །གདོད་ནས་རྣམ་དག་འོད་གསལ་འདུས་མ་བྱས།
སྐུ་གསུམ་དབྱེར་མེད་བདེ་ཆེན་བླ་མ་ལ། །བཏུད་ནས་མྱུར་ལམ་བྱེ་བའི་སྙིང་བོའི་ཐུལ། །རིག་པ་འཛིན་རྣམས་དགའ་བའི་རྒྱུན་དུ་སྦྱིན། །འདི་ལ་གསུམ། སྦྱོར་བ། དངོས་གཞི། རྗེས་སོ། །དང་བོ་ནི། གནས་དབེན་ཞིང་ཉམས་དགའ་བར་ཡར་མར་གྱི་ཚེས་བཅུ་
སོགས་དུས་བཟང་པོར། རིགས་འདུས་བླ་མའི་དམ་ཚིག་གི་སྣང་བརྙན་བཀྲམ་པའི་སྤྱན་སྔར། བླ་གཏོར་དམར་ཟླུམ་སྤྱི་ལྟར་ལ་པད་འདབ་བརྒྱད་ཀྱིས་བསྐོར་བའི་རྩེར་ཀ་བཱ་ལ་བདུད་རྩིས་གང་བས་མཚན་བ་སོགས་རྒྱན་སྤྲོས་གང་མཛེས་ཅན་གྱི་གཡས་སུ་སྨན་ཕུད། གཡོན་དུ་རཀྟ། མདུན་
དུ་ཉེར་སྤྱོད། གཞན་ཡང་སྲུང་མའི་གཏོར་བསྔོ་ཚོགས་མཆོད་སོགས་འོག་ཏུ་མཁོ་བའི་ཡོ་བྱད་ཐམས་ཅད་འདུ་བྱའོ།། དེ་ནས་ཆོ་གའི་སྦྱོར་བ་དངོས་ལ། ཚོགས་བསགས་བགེགས་བསྐྲད་སྲུང་འཁོར་བསྒོམ། བྱིན་དབབ་མཆོད་པ་བྱིན་བརླབ་བོ། །ཞེས་པ་ལྟར་ལྔ་ལས།

༄༅། །དང་པོ་སྐྱབས་སེམས་སྔོན་དུ་འགྲོ་བའི་ཚོགས་བསག་པ་ནི། རང་གི་མདུན་གྱི་ནམ་མཁར་རིག་འཛིན་བླ་མ་བདེ་གཤེགས་ཀུན་འདུས་པདྨ་འབྱུང་གནས་རྩ་གསུམ་རྒྱལ་བ་རབ་འབྱམས་ཀྱི་
ཚོགས་དང་བཅས་པ་མངོན་སུམ་དུ་གསལ་བར་གྱུར་པའི་སྤྱན་སྔར། བདག་དང་ཁམས་གསུམ་མ་ལུས་པ༔ རེ་ལྟོས་སྐྱབས་གྱུར་གཞན་ན་མེད༔ སྐུ་གསུམ་དབྱེར་མེད་གུ་རུ་རྗེར༔
གུས་པས་ཕྱག་འཚལ་སྐྱབས་སུ་མཆི༔ སེམས་ཅན་སངས་རྒྱས་ཐོབ་བྱའི་ཕྱིར༔ སྨོན་འཇུག་སེམས་ནི་བསྐྱེད་པར་བགྱི༔ ལས་དང་ཉོན་མོངས་ལས་གྲོལ་ཞིང༔ རིག་འཛིན་བླ་
མའི་ས་ཐོབ་ཤོག༔ ཧོ༔ རྣམ་དག་མཉམ་པའི་ངང་ཉིད་ལས༔ བླ་མ་ཡི་དམ་ལྷ་ཚོགས་གཤེགས༔ ཉི་ཟླ་པདྨའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔

དགེ་ལ་ཡི་རང་ཆོས་འཁོར་བསྐོར༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་སྐུ་གསུམ་མཆོག་ཐོབ་ཤོག༔ ཅེས་སྐྱབས་སེམས་ཡན་ལག་བདུན་པ་རྣམས་ལན་གསུམ་རེའི་རྗེས་སུ། ཚོགས་
ཞིང་གི་གནས་གསུམ་ལས་འོད་ཟེར་དཀར་དམར་མཐིང་གའི་ཚོགས་འཕྲོས་པས། རང་གི་ལུས་ངག་ཡིད་གསུམ་གྱི་དྲི་མ་མཐའ་དག་སྦྱངས་པར་གྱུར་བའི་མོས་བས། ཨོཾ་ཨཱཿཧཱུྃ་མ་ཧཱ་གུ་རུ་
སརྦ་སིདྡྷི་ཧཱུྃ༔ ཞེས་ཅི་ནུས་བཟླས་མཐར། མདུན་གྱི་སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་གྱིས་བརླབས་པར་བསམ། གཉིས་པ་བགེགས་བསྐྲད་པ་ནི། རང་ཉིད་རྡོ་རྗེ་ཐོད་ཕྲེང་རྩལ་
ཡབ་ཡུམ་དུ་གསལ་བར་གྱུར། གཏོར་མ་རཾ་ཡཾ་ཁཾ་གིས་བསང་ཨོཾ་ཨཱཿཧཱུྃ་གིས་བརླབ། ཧཱུྃ༔ ཡུལ་ཕྱོགས་འདི་དག་ཀུན་ལ་གནས་པ་ཡི༔ ལྷ་ཀླུ་གནོད་སྦྱིན་སྲིན་པོ་འབྱུང་པོ་དང༔ ཡི་དྭགས་
ཤ་ཟ་རྗེད་བྱེད་སྨྱོ་བྱེད་དང༔ མཁའ་འགྲོ་མ་མོ་འཁོར་དང་བཅས་པ་རྣམས༔ མཆོད་སྦྱིན་གཏོར་མ་བཟང་པོ་འདི་ཉིད་བཞེས༔ བར་དུ་གཅོད་པའི་བསམ་སྦྱོར་ཀུན་སྤོངས་ལ༔ ཞི་

༄༅། །དང་ཕན་པའི་སེམས་ཀྱིས་གནས་པར་གྱིས༔ མ་ཧཱ་པཉྩ་བ་ལིཾ་ཏ་ཁཱ་ཧི་ཁཱ་ཧི༔ ཞེས་བསྔོ། ཧཱུྃ༔ ཡེ་ཤེས་རོལ་པ་དཔལ་གྱི་སྐུར་གསལ་བའི༔ སྐུ་གསུང་ཐུགས་
ལས་སྤྲུལ་པའི་ཁྲོ་ཚོགས་ཀྱིས༔ བགེགས་རིགས་མ་ལུས་རྒྱ་མཚོའི་མཐར་བསྐྲད་བགྱི༔ ཨོཾ་སུམྦྷ་ནི་སུམྦྷ་ཧཱུྃ༔ གྲྀཧྞ་གྲྀཧྞ་ཧཱུྃ༔ གྲྀཧྞ་པ་ཡ་གྲྀཧྞ་པ་ཡ་ཧཱུྃ༔ ཨཱ་ན་ཡ་ཧོབྷ་ག་ཝཱན་
བཛྲ་བིདྱཱརཱ་ཛཱ་ཡ་ཧཱུྃ་ཕཊ༔ ཅེས་ནག་ཕྱོགས་རྣམས་བསྐྲད། གསུམ་བ་སྲུང་འཁོར་བསྒོམ་པ་ནི། ཧཱུྃ༔ ཡེ་ཤེས་རོལ་པ་དཔལ་གྱི་ཐུགས་ལས་བྱུང༔ རྡོ་རྗེ་འཁོར་ལོ་རལ་གྲི་རྒྱ་གྲམ་དང༔ མདའ་
མཚོན་ཕུར་བུ་མེ་ཕུང་ཕྱོགས་མཚམས་གཏམས༔ བསྐལ་པའི་རླུང་ཡང་གནས་འདིར་ལྡང་མི་འགྱུར༔ ཨོཾ་བཛྲ་ཙཀྲ་ཏཱིཀྵྞཀརྨ་ཀཱི་ལཱ་ཡ་ཛྭ་ལ་རྃ་ཧཱུྃ་ཕཊ༔ བཞི་པ་ཕྱིན་དབ་པ་ནི། ཧཱུྃ༔ བླ་མ་
ཡི་དམ་ཌཱཀྐིའི་སྐུ་གསུང་ཐུགས༔ རང་རྩལ་འགག་མེད་ནམ་མཁའི་མཐའ་དང་མཉམ༔ ཛཿཧཱུྃ་བཾ་ཧོཿ ཆོས་དབྱིངས་གནས་ནས་གཤེགས༔ གཉིས་མེད་བརྟན་བཞུགས་བྱིན་

དབང་བསྐུར་དུ་གསོལ༔ ཨོཾ་ཨཱཧཱུྃ་པདྨ་གུ་རུ་བཛྲ་ས་མ་ཡ༔ དྷརྨ་ཀཱ་ཡ༔ སཾ་བྷོ་ཀཱ་ཡ༔ ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཨཱ་བེ་ཤཱ་ཡ་ཨ་ཨཿ  ལྔ་པ་མཆོད་པ་བྱིན་རླབས་ནི། ཧཱུྃ༔ བླ་
མ་རྩ་གསུམ་སྣང་སྲིད་དག་པ་ལ༔ རང་རྩལ་མ་འགགས་མཆོད་པའི་ཆོ་འཕྲུལ་གྱིས༔ ཀུན་བཟང་མཆོད་སྤྲིན་རྒྱ་མཚོར་བྱིན་བརླབས་ནས༔ ཡེ་ཤེས་ལྔ་རྫོགས་སྐུ་གསུང་ཐུགས་
སུ་བརླབ༔ ཨོཾ་ཨཱཿཧཱུྃ་སརྦ་པཱུ་ཛ་མེ་གྷ་ཨཱཧཱུྃ༔ ཨོཾ་ཨཱཧཱུྃ་སརྦ་པཉྩ་ཨ་མྲྀ་ཏ་མ་ཧཱ་བ་ལིཾ་ཏ་རཀྟ་ཧཱུྃ་ཧི༔ ཞེས་ལན་གསུམ་བརྗོད་བས་ཉེར་སྤྱོད་དང་སྨན་རཀ་གཏོར་མ། མ་ཧཱ་བཛྲ་ཧཱུྃ༔ བཛྲ་གནྡྷེ་ཨ ཞེས་པས་དམ་
ཚིག་གི་རྡོ་རྗེ་དང་དྲིལ་བུ་བྱིན་གྱིས་བརླབ་བོ། །གཉིས་པ་དངོས་གཞི་ལ། ལྷ་བསྐྱེད་སྤྱན་དྲངས་དབྱེར་མེད་བསྟིམ། །མཆོད་ཅིང་བཟླས་བས་དངོས་གྲུབ་བསྒྲུབ། །ཅེས་པ་ལྟར་ལྔ་ལས། དང་པོ་ལྷ་བསྐྱེད་པ་ནི། ཨོཾ་མ་ཧཱ་ཤཱུནྱ་ཏཱ་ཛྙཱ་ན་བཛྲ་སྭ་
ཞེས་བའི་སྔགས་བརྗོད་ཅིང་གདོད་མའི་སྟོང་ཆེན་གྱི་དོན་དྲན་པར་བྱས་ལ་གནས་ལུགས་མ་བཅོས་པའི་དབྱིངས་སུ་མཉམ་པར་བཞག་སྟེ། ཐམས་ཅད་རོ་མཉམ་ཆོས་དབྱིངས་སྟོང་གསལ་ཆེན་པོའི་ངང་ནས༔ ལྷུན་

༄༅། །གྲུབ་ཕོ་བྲང་ཆེན་པོ་ཡངས་པའི་དབུས་སུ༔ སྣ་ཚོགས་པདྨ་ཉི་ཟླའི་གདན་གྱི་སྟེང་དུ༔ རྒྱུའི་ངོ་བོ་ཧིདཀར་པོ་ལས་འོད་ཀྱི་ཚོགས་འཕྲོས་པས༔ སངས་རྒྱས་དང་
བྱང་ཆུབ་སེམས་དཔའི་ཚོགས་མ་ལུས་པ་མཆོད༔ སེམས་ཅན་ཐམས་ཅད་ཀྱི་སྡིག་སྒྲིབ་མ་ལུས་པ་སྦྱངས༔ ཚུར་འདུས་པས་བདག་ཉིད་སྐུ་གསུམ་རིགས་འདུས་པདྨ་འབྱུང་གནས༔ སྐུ་
མདོག་དཀར་དམར་བཞད་པའི་མདངས་ལྡན༔ ཕྱག་གཉིས་མཉམ་པར་བཞག་པའི་སྟེང་ན༔ མཚན་ཉིད་དང་ལྡན་པའི་ཀ་པཱ་ལ་བདུད་རྩིས་གང་བ་བསྣམས་པ༔ ཞབས་རྡོ་རྗེ་སྐྱིལ་མོ་
ཀྲུང་གིས་བཞུགས་པ༔ སྐུ་ལ་ཕོད་ཆེན་མཐིང་ག་དང༔ དར་དམར་སེར་གྱི་ཆོས་གོས་ཀྱི་སྟེང་ན་བེར་གསོལ་ཞིང༔ དབུ་ལ་པད་ཞྭ་ལྷུབས་ཆེན་གྱིས་མཛེས་པ༔ སྙན་རྒྱན་མགུར་
ཆུ་ཕྱག་གི་གདུ་བུ་སོགས་རིན་པོ་ཆེའི་རྒྱན་དུ་མས་སྤྲས་པ༔ འཇའ་འོད་འཁྱིལ་བའི་གུར་ཁང་གི་དབུས་ན་བཞུགས་པའི་གནས་གསུམ་དུ་ཨོཾ་ཨཱཿཧཱུྃ་གསུམ་གྱིས་མཚན་པ་ལས་འོད་ཟེར་

ཕྱོགས་བཅུར་འཕྲོས་པས༔ ཀུན་བཟང་རྒྱལ་བ་རིགས་ལཿ དགའ་རབ༔ འཇམ་དཔལ༔ ཤྲི་སིཾ་ཧ༔ ཛྷཱ་ན་སཱུ་ཏྲ༔ བི་མ་ལ་མི་ཏྲ༔ ཡི་དམ་བདེ་གཤེགས་ཀུན་འདུས༔ མཁའ་
འགྲོ་ཆོས་སྐྱོང་སྐྱབས་གྱུར་རེ་ལྟོས་ཀྱི་ཚོགས་དང་བཅས་པ་རྣམས༔ དྭངས་མ་འོད་ཀྱི་ཕུང་པོའི་རྣམ་པས་སྤྱན་དྲངས་པར་གྱུར་བའི་མོས་པ་དང་བཅས༔ གཉིས་པ་སྤྱན་འདྲེན་པ་ནི། ཧྲཱིཿ གསལ་
བརྟན་ཏིང་འཛིན་ཡེ་ཤེས་རོལ་པ་ལས༔ སྒྱུ་འཕྲུལ་གར་ལྡན་རིགས་འདུས་བླ་མའི་ཚོགས༔ དམིགས་མེད་མཁའ་ལྟར་དག་པའི་ཕོ་བྲང་ནས༔ ཐུགས་རྗེ་སྨོན་ལམ་དབང་གིས་གཤེགས་
སུ་གསོལ༔ ཨོཾ་ཨཱཿཧཱུྃ་པདྨ་གུ་རུ་བཛྲ་ས་མ་ཡ༔ དྷརྨ་ཀཱ་ཡ༔སཾ་བྷོ་ཀཱ་ཡ༔ ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཨེ་བྱེ་ཧི་བྷ་ག་བཱན་མ་ཧཱ་ཀཱ་རུ་ཎི་ཀ་དྲྀ་ཤྱ་ཧོཿ ཨེ་ཨཱ་རལླི་ཧྲཱིཾ་ཧྲཱིཾ་ཛཿཛ༔ ཞེས་སྤྱན་
དྲངས་པ་ལ། རང་གི་སྙིང་ག་ནས་སྤྲོས་པའི་རྡོ་རྗེའི་ལྷ་མོ་ནམ་མཁའ་གང་བས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རྒྱ་མཚོས་མཆོད་པར་གྱུར་བའི་མོས་བས། ཨོཾ་བཛྲ་པུཥྤེ་ནས། །

༄༅། །ཤབྡ་པཉྩ་ཀཱ་མ་གུ་ཎ་མ་ཧཱ་ཨ་མྲྀ་ཏ་བ་ལིཾ་ཏ་རཀྟ་བོ་དྷི་ཙིཏྟ་ཛྷཱ་ན་དྷཱ་ཏུ་པཱུ་ཛ་ཧོ༔ ཞེས་མཆོད། གསུམ་པ་དབྱེར་མེད་དུ་བསྟིམ་པ་ནི། ཧཱུྃ༔ གདོད་ནས་གཉིས་མེད་མཉམ་པའི་ངང་ཉིད་ལས༔
བློ་སྦྱོང་ཕྱིར་དུ་དམ་ཚིག་ཡེ་ཤེས་སེམས༔ ཆུ་ལ་ཆུ་བཞག་སྒྱུ་མ་ཇི་བཞིན་དུ༔ དུ་མར་སྣང་ཡང་རོ་གཅིག་བརྟན་པར་བྱ༔ ཀཱ་ཡ་ཝཱ་ཀ་ཙིཏྟ་ཏིཥྛ་བཛྲ་ལྷན༔ བཞི་བ་མཆོད་པ་ལ།ཐོག་མར་
ཕྱག་གིས་བསྙེན་བཀུར་བ་ནི། ཧཱུྃ༔ བླ་མ་སྐུ་གསུམ་རིགས་འདུས་ལྷ་ཡི་ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོ་རྟོགས་བྱའི་ཕྱིར༔ སྲི་ཞུ་
གུས་པས་འཕྲུལ་དགའི་ཚུལ་ཕྱག་འཚལ༔ ན་མོ་པུ་རུ་ཤ་ཡ་ཧོ༔ ཨ་ཏི་པུ་ཧོཿཔྲ་ཏིཙྪ་ཧོཿ ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པའི་སྤྲིན་རབ་འབྱམས་སུ་སྤྲོས་ཏེ། ཨོཾ་ཨཱཿཧཱུྃ༔ ཕྱི་ཡི་མཆོད་པས་ས་དང་
བར་སྣང་གང༔ ནང་གི་མཆོད་པ་ཟག་མེད་བདུད་རྩིའི་ཚོགས༔ གསང་བ་བདེ་ཆེན་སྨྲ་བསམ་བརྗོད་ལས་འདས༔ འགྲོ་བའི་དོན་དུ་དགྱེས་བཞིན་བཞེས་སུ་གསོལ༔ ཨོཾ་ཨཱཿཧཱུྃ་

པདྨ་གུ་རུ་ས་པ་རི་ཝཱ་ར་པུཥྤེ་ནས། ཤཔྡ་པཉྩ་ཀཱ་མ་གུ་ཎ་པཱུ་ཛ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་ཁཱ་ཧི༔ མ་ཧཱ་བ་ལིཾ་ཏ་ཁཱ་ཧི༔ མ་ཧཱ་རཀྟ་ཁཱ་ཧི༔ རྡོ་རྗེའི་གླུས་བསྟོད་བ་ནི། དྷཱི མ་བཅོས་སྤྲོས་
བྲལ་བླ་མ་ཆོས་ཀྱི་སྐུ༔ བདེ་ཆེན་ལོངས་སྤྱོད་བླ་མ་ཆོས་ཀྱི་རྗེ༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ ལྔ་པ་བཟླས་པས་ཉེ་བར་བསྙེན་
ཅིང་བསྒྲུབ་བ་ནི། རང་ཉིད་སྐུ་གསུམ་རིགས་འདུས་པདྨ་གུ་རུར་གསལ་བའི་ཐུགས་ཀར་པདྨ་དང་ཟླ་བའི་སྟེང་དུ་འཇིག་རྟེན་དབང་ཕྱུག་འཕགས་པ་ཐུགས་རྗེ་ཆེན་པོ། དེའི་ཐུགས་ཀར་ཆོས་
སྐུ་སྣང་བ་མཐའ་ཡས། དེའི་ཐུགས་མཆོང་གུར་ཕུབ་པ་ལྟ་བུའི་དབུས་སུ་པདྨ་དམར་པོ་འདབ་མ་བརྒྱད་པ་གེ་སར་ཟིལ་ཕོད་དང་བཅས་པའི་ཟེའུ་འབྲུར་ཧྲཱིཿཡིག་དཀར་ལ་དམར་བའི་
མདངས་ཆགས་པའི་མཐར་སྔགས་ཀྱི་ཕྲེང་བ་མགལ་མེ་འཁོར་ཞིང་འཁྱིལ་བ་ལྟར་གནས་པར་གྱུར་པའི་མོས་པས། ཨོཾ་ཨཱཿཧཱུྃ་པདྨ་གུ་རུ་བཛྲ་ས་མ་ཡ༔ དྷརྨ་ཀཱ་ཡ༔ སཾ་བྷོ་ཀཱ་ཡ༔

༄༅། །ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཞེས་བཟླ་ཞིང་སྔགས་ཕྲེང་ལ་སེམས་འཛིན། གསལ་སྣང་ཐོན་པ་ན། སྐུ་དང་སྔགས་ཕྲེང་ལས་འོད་ཟེར་འཕྲོས་པས་དུས་གསུམ་གྱི་རྒྱལ་བ་མ་ལུས་པ་རྣམས་།
དྭངས་མ་འོད་ཀྱི་ཕུང་པོའི་རྣམ་པར་སྤྱན་དྲངས་ནས་རང་ཉིད་ལ་ཐིམ༔ སླར་ཡང་འོད་ཟེར་དཔག་ཏུ་མེད་པ་འཕྲོས་པས༔ སེམས་ཅན་ཐམས་ཅད་ཀྱི་སྡིག་སྒྲིབ་དག་ཅིང་བྱང་ཆུབ་ལ་བཀོད༔
རིགས་བསྡུས་རྒྱལ་བའི་སྐུར་གྱུར༔ གཞན་ཡང་གནོད་བྱེད་གདོན་བགེགས་ལ་སོགས་པའི་གདུག་སེམས་ཞི་ནས་བྱང་ཆུབ་ཀྱི་སེམས་དང་ལྡན་པར་གྱུར་པའི་མོས་པ་དང་བཅས་བཟླས་པ་ཆུ་བོའི་རྒྱུན་བཞིན་
དུ་བརྩོན། སྤྲོས་བཅས་ཀྱི་སྒོམ་པ་དང་བཟླས་བས་སྐྱོ་ན་གཏེར་ཆེན་རིན་པོ་ཆེའི་རྡོ་རྗེའི་གསུང་ལས། ཕྱི་ནང་གཟུང་འཛིན་གྱིས་བསྡུས་པའི་ཆོས་གང་ལའང་ཡོད་མེད་བཟང་ངན་དགག་སྒྲུབ་རེ་དོགས་ཀྱི་བློ་དང་བྲལ་བའི་རང་ག་ནས་ལ་ཆེད་གཉེར་གྱི་གཉེན་པོའི་རྩོལ་བས་མ་བསླད་ཅིང་།
ཐ་མལ་ཡེངས་མ་ལམ་དུ་མ་སོང་བའི་ངང་ནས་དབྱིངས་རིག་གཉིས་མེད་ཀྱི་དོན་ལས་མི་འདའ་བཞིན་དུ། ནམ་མཁའ་མཐའ་དབུས་དང་བྲལ་བའི་དབྱིངས་སུ་མིག་ལྟ་སྟངས་དང་རྟོག་བྲལ་གྱི་རིག་པ་གཉིས་ལྷན་ཅིག་ཏུ་ཁྱབ་བར་བཀོད་ནས་རྒྱུན་བསྲིངས་ཏེ་ཉམས་སུ་བླངས་བས། སྐྱེ་འཆི་

མེད་པའི་བདྨ་ཐོད་ཕྲེང་རྩལ་དུ་འགྱུར་རོ་ཞེས་གསུངས་བ་ལྟར་ཉམས་སུ་བླང་། ཐུན་ལས་ལྡང་བ་ན་མཆོད་ཅིང་བསྟོད་ལ། ཧཱུྃ༔ ཆོས་དབྱིངས་མ་བཅོས་སྐྱེ་བ་མེད་པའི་ངང༔ འགག་མེད་རང་རྩལ་ལོངས་སྤྱོད་རྫོགས་
སྐུར་གསལ༔ ཐུགས་རྗེ་སྨོན་ལམ་བསམ་འདས་སྤྲུལ་པའི་སྐུ༔ སྐུ་གསུམ་དབྱེར་མེད་རྗེ་བཙུན་པདྨ་འབྱུང༔ འཁོར་དུ་རང་རྩལ་རིག་འཛིན་མཁའ་འགྲོས་བསྐོར༔ གསོལ་བ་
འདེབས་སོ་དྲི་མེད་སྤྱན་གྱིས་གཟིགས༔ བདག་དང་རྗེས་འཇུག་རྣམས་ལ་ཐུགས་རྗེས་ཟུངས༔ འཁོར་བའི་སྡུག་བསྔལ་བདེ་བ་ཆེན་པོར་སྒྱུར༔ དབང་སྐུར་བྱིན་རློབས་རང་གྲོལ་
དངོས་གྲུབ་སྩོལ༔ ཅེས་གསོལ་བ་གདབ་བོ། །གསུམ་བ་རྗེས་ལ། ཚོགས་མཆོད་བྱ་ཞིང་དངོས་གྲུབ་བསྐུལ། ཉེར་བསྡུ་བསྔོ་སྨོན་བཀྲ་ཤིས་བརྗོད། ཅེས་པ་ལྟར་ལྔ་ལས། དང་པོ་ཚོགས་ཀྱི་མཆོད་པ་རྗེས་འབྲེལ་དང་བཅས་བ་ལའང་བཅུ་གཅིག་གི་དང་པོ་བྱིན་
གྱིས་བརླབ་པ་ནི། ནང་མཆོད་འཐོར་ཞིང་། ཧཱུྃ༔ རུ་སྦལ་ཁོག་པའི་སྣོད་ཡངས་སུ༔ ཤ་ལྔ་བདུད་རྩི་རྣམ་ལྔ་དང༔ དབང་པོ་ལྔ་དང་གོ་རོ་ཙ༔ བ་སུ་ཏ་དང་ནང་ཁྲོལ་ལྔ༔ བཟའ་དང་བཏུང་

༄༅། །བ་འབྲས་བུར་བཅས༔ ཚོགས་རྫས་ཡུལ་གྱི་འདོད་ཡོན་རྣམས༔ འབྲུ་གསུམ་འོད་ཀྱིས་བྱིན་བརླབས་ཤིང༔ མི་གཙང་རྟོག་སྒྲིབ་སྦྱངས་སྤེལ་ནས༔ ཨོཾ་ཨཱཿཧཱུྃ་
དང་ཧ་ཧོ་ཧིས༔ བྱིན་བརླབས་བདུད་རྩིའི་རྒྱ་མཚོར་གྱུར༔ གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ བླ་མ་ཡི་དམ་མཁའ་འགྲོ་དང༔ དམ་ཅན་རྒྱ་མཚོའི་ཚོགས་བཅས་རྣམས༔ ཚོགས་
གཏོར་མགྲོན་དུ་སྤྱན་འདྲེན་ནོ༔ གནས་མཆོག་དམ་པ་ཉམས་རེ་དགའ༔ བདེ་ལྡན་པདྨ་འོད་ཀྱི་ཞིང༔ ཚོགས་དང་གཏོར་མ་མདངས་དང་ལྡན༔ དཔལ་ལྡན་མཛེས་པའི་ཕོ་བྲང་ཡིན༔
འདིར་ཚོགས་རྣལ་འབྱོར་དམ་རེ་གཙང༔ འདོད་ཡོན་རེ་སྐོང་ལྷུན་གྱིས་གྲུབ༔ འོག་མིན་གནས་དང་པདྨ་བརྩེགས༔ དུར་ཁྲོད་བརྒྱད་དང་གནས་ཡུལ་དང༔ ཨོ་རྒྱན་གནས་ནས་
གཤེགས་སུ་གསོལ༔ གུ་རུ་དེ་ཝཱ་ཌ་ཀི་ནཱི་དྷརྨ་པཱ་ལ་བཛྲ་ས་མ་ཡ་ཛ༔ གསུམ་པ་བཞུགས་སུ་གསོལ་བ་ནི། ཧཱུྃ༔ ཕོ་བྲང་ཡིད་འོང་མཛེས་པ་འདིར༔ བླ་མ་ཡི་དམ་མཁའ་འགྲོ་རྣམས༔ བདག་

དང་འགྲོ་ལ་ཞལ་བསྟན་ཕྱིར༔ པདྨ་ཉི་ཟླའི་གདན་ལ་བཞུགས༔ པདྨ་ཙནྡྲ་སཱུཪྻ་སྟྭཾ༔ བཞི་པ་ཚོགས་ཕུད་འབུལ་བ་ནི། ཧཱུྃ༔ སྣོད་ཀྱི་འཇིག་རྟེན་ཡངས་པ་རུ༔ བཅུད་སོགས་འདོད་ཡོན་
དྲུག་ལྡན་འདི༔ ཏིང་འཛིན་སྔགས་ཀྱིས་བྱིན་བརླབས་པས༔ ཚོགས་མཆོད་གཏོར་མས་ཐུགས་དམ་བསྐང༔ དཔག་བསམ་ཤིང་ཆེན་རེ་སྐོང་ཞིང༔ ཡིད་བཞིན་ནོར་བུ་དགོས་
འདོད་ཆར༔ ཀུན་བཟང་མཆོད་སྤྲིན་མཁའ་ཁྱབ་ཀྱིས༔ རིགས་ཀྱི་བླ་མ་འགྲོ་བའི་མགོན༔ ཁྱབ་བདག་ཡི་དམ་མཁའ་འགྲོའི་ཚོགས༔ བཀའ་སྲུང་གཉེར་གཏད་དམ་ཅན་རྣམས༔ ཐུགས་
དམ་གཉན་པོ་དེས་བསྐང་ལ༔ ཚངས་པའི་དངོས་གྲུབ་བསྩལ་དུ་གསོལ༔ ག་ཎ་ཙཀྲ་པཱུ་ཛ་ཁཱ་ཧི༔ བར་པ་བཤགས་པ་ནི། ཧོ༔ ཡེ་ཤེས་སྤྱན་ལྡན་ཐུགས་རྗེའི་ཚོགས༔ ཡུད་ཙམ་
བདག་ལ་ཉེར་དགོངས་ལ༔ མཚམས་མེད་ལྔ་དང་ཉེ་བ་ལྔ༔ ལྕི་བ་བཞི་དང་ལོག་པ་བརྒྱད༔ ཁ་ན་མ་ཐོ་སྡིག་པའི་ལས༔ གནོང་འགྱོད་དབང་གིས་མཐོལ་ལོ་བཤགས༔ ཡི་གེ་བརྒྱ་

༄༅། །བ་བརྗོད། དྲུག་པ་ཚོགས་ཐ་མ་ལ། སྣང་སྲིད་ཡེ་སྒྲོལ་ཀྱི་དགོངས་པས་བསྒྲལ་བ་ནི། ཧཱུྃ༔ སྣང་སྲིད་ཡེ་ནས་དག་པ་ལ༔ ཡེ་ཤེས་རྩལ་ལ་དགྲར་འཛིན་མཁན༔ རང་རང་ལས་ལ་གཞན་
དུ་སྣང༔ ཐམས་ཅད་རོ་མཉམ་མཚོན་ཆས་སྒྲོལ༔ མཱ་ར་ཡ་རྦད༔ བསྒྲལ་མཐར་ཡེ་སྦྱོར་གྱི་དགོངས་པས་བསྟབ་པ་ནི། བདག་ཏུ་འཛིན་པ་རང་གི་སེམས༔ སྣང་བ་ཡེ་ཤེས་ཀློང་དུ་བསྟབ༔ འཁྲུལ་
རྟོག་ལས་ཀྱི་ཚོགས་བརྒྱད་རྣམས༔ སྐྱེ་མེད་རྟོགས་པའི་མཚོན་གྱིས་གཏུབས༔ བསྟབ་པོ་ཀུན་བཟང་ཀློང་དུ་བསྟབ༔ མཱཾ་ས་རཀྟ་ཀེཾ་ནི་རི་ཏི་ག་ཎ་ཙཀྲ་ཁཱ་ཧི༔ བདུན་པ་ཚོགས་ལ་རོལ་བ་ནི། བརྡ་དང་
བརྡའི་འབུལ་ལེན་སྤྱི་ལྟར་བྱས་ལ་ཕུང་ཁམས་སྐྱེ་མཆེད་གདན་གསུམ་ཚང་བའི་དཀྱིལ་འཁོར་དུ་ཤེས་པས་བཟའ་བའི་དམ་ཚིག་ནང་གི་སྲེག་བླུགས་ཀྱི་ཆོ་གར་བསྟེན་ནས་ཚིམ་བ་དྲུག་ལྡན་དུ་རོལ། བརྒྱད་པ་ལྷག་མའི་ཆོ་ག་ནི། ཚོགས་ལྷག་རྣམས་བསོག་འཇོག་མེད་པར་བསྡུས།
ཤིས་པར་བྱ་བའི་ཕྱིར་བག་ཙང་ལྷག་སྟེང་དུ་བསྣན། རྟོགས་པ་དག་པའི་རྣལ་འབྱོར་བ་ཡིན་ན་ལྕེ་རྟ་མགྲིན་ཡབ་ཡུམ་རོལ་བ་མཛད་པའི་བྱང་སེམས་བདུད་རྩིའི་ཁ་ཕྲུ་དང་རོགཅིག་བ་ཧེ་རུ་ཀའི་དམ་རྒྱུས་དབབ་བ་ལས། གོ་འཕང་དམན་ན་གཡོན་པའི་མཐེབ་སྲིན་སྦྱར་བ་རེག་ཅིང་ནང་མཆོད་བྲན་ནས།

ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧ་ཧོ་ཧྲཱི༔ ཧཱུྃ༔ ཡེ་ཤེས་རོལ་པ་ལྷ་ཡི་ཚོགས་རྣམས་དང༔ ལས་ལས་གྲུབ་པའི་མཁའ་འགྲོ་དབང་ཕྱུག་གིང༔ མ་བདུན་སྲིང་བཞི་འདིར་གཤེགས་
མཆོད་པ་བཞེས༔ འབར་མ་དང་ནི་སྤོར་མ་ཕོ་ཉའི་ཚོགས༔ ལྷ་སྲིན་སྡེ་བརྒྱད་བཀའ་ཡི་སྲུང་མར་བཅས༔ མ་ལུས་འདིར་སྤྱོན་ཟག་མེད་བདུད་རྩི་ལ༔ རྔམས་ཤིང་དགྱེས་པའི་།
ཚུལ་གྱིས་རོལ་ཏུ་གསོལ༔ མ་མ་ཤ་ཏྲཱུཾ་ཨ་མུ་ཀཾ༔ ཁྲོ་ཡཀྵ་བི་ཛ་ཡ་ཁ་ཁ་ཁཱ་ཧི་ཁཱ་ཧི༔ ཞེས་ཕྱི་རོལ་གོམ་པ་བདུན་ཅུའི་སར་སྲིན་མོའི་ཟ་ལམ་དུ་དོར། དགུ་པ་ཆད་ཐོ་བྱ་བ་ནི། གཏོར་གཞོང་བསྒུལ་ཏེ་སྨན་རག་བྲན་ལ། ཧཱུྃ༔ 
སྲིད་གསུམ་ཞིང་འཁོད་དམ་ཅན་དྲེགས་པའི་ཚོགས༔ འདོད་ཡོན་ཟག་མེད་བདུད་རྩིའི་གཏོར་མ་ལོངས༔ བདེ་གཤེགས་རྩ་གསུམ་རྒྱལ་བའི་སྤྱན་སྔ་རུ༔ ཇི་ལྟར་ཁས་བླངས་
དམ་བཅས་དྲན་མཛོད་ལ༔ མདོ་སྔགས་བཤད་སྒྲུབ་བསྟན་པ་བསྲུང་བ་དང༔ དེ་འཛིན་སྐྱོང་ཞིང་ལོག་འདྲེན་དབྱིངས་སུ་སྒྲོལ༔ ཁམས་གསུམ་འགྲོ་ཀུན་བདེ་སྐྱིད་སྤེལ་བ་དང༔

༄༅། །གང་གསོལ་ཕྲིན་ལས་མྱུར་དུ་འགྲུབ་པར་མཛོད༔ བཅུ་པ་བརྟན་མ་སྐྱོང་བ་ནི། བཤལ་ཆུས་བྲན་ལ། ཧྲཱིཿ དགུང་སྔོན་སྟེང་དང་གངས་རི་གཡའ་རྩེ་དང༔ སྨན་ལྗོངས་སྐྱེད་མོས་
ཚལ་དང་ནགས་འདབས་དང༔ ཕྱོགས་མཚམས་སྟེང་འོག་གང་ན་གནས་པ་ཡི༔ བོད་ཁམས་སྐྱོང་བའི་བསྟན་མ་བཅུ་གཉིས་ཚོགས༔ སློབ་དཔོན་པདྨའི་སྤྱན་སྔར་ཁས་བླངས་བཞིན༔ །
རང་རང་ཕོ་བྲང་གནས་ནས་འདིར་བྱོན་ལ༔ ཕུད་ལྷག་བཤལ་བའི་གཏོར་མ་འདི་བཞེས་ལ༔ བཅོལ་བའི་ཕྲིན་ལས་མ་ལུས་སྒྲུབ་པར་མཛོད༔ ཅེས་གཏོར་མ་གཉིས་མཁར་གྱི་ཡང་སྟེང་ཏུ་ཞལ་ནང་བསྟན་
གྱིས་འབུལ། བཅུ་གཅིག་པ་རྟ་བྲོ་ནི། སྒོ་དྲུང་དུ་གཏོར་གཞོང་ཁ་སྦུབས་པའི་འོག་ཏུ་བགེགས་རྣམས་ཚུད་བ་རི་རབ་ཀྱིས་མནན་པར་དམིགས་ལ། ཧཱུྃ༔ རྣམ་པ་རི་རབ་སུམ་བརྩེགས་ལ༔ དོན་དུ་སྐུ་གསུང་ཐུགས་སུ་གསལ༔ དོང་
གཏིང་ལོག་ལྟའི་དཔུང་རྣམས་ནི༔ མ་ལུས་ལུས་པ་མེད་པར་བསྒྱུར༔ སྟེང་དུ་དཔལ་ཆེན་ལྷ་ཚོགས་ཀྱིས༔ བྲོ་བརྡུང་ཞི་རྒྱས་དབང་དྲག་རྫོགས༔ ཨོཾ་ཨཱཿཧཱུྃ་ཧཱུྃ་བྷ་ཡ་ནན༔ དྲག་ཤུལ་

གྱི་ལས་མཐའ་ཤིས་པས་བསྡུ་བའི་ཕྱིར་གཏོར་གཞོང་བསྐྱེལ་བ་སྨན་འབྲུས་བཀང་ལ། རྣལ་འབྱོར་པ་བདག་ཅག་འཁོར་དང་བཅས་པའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོཾ་ཞེས་བརྗོད། དེ་རྣམས་ནི་ཐུན་མཚམས་།
སུ་བྱ་བ་ཚོགས་ཀྱི་མཆོད་བ་རྗེས་འབྲེལ་དང་བཅས་པ་སྟེ། ཚོགས་མཆོད་རྐྱང་པ་ལ་ལྷག་མ་ཡན་ཆད་བགྱིས་པས་ཀྱང་དོན་གྲུབ་པ་ཡིན་ནོ། གཉིས་པ་དངོས་གྲུབ་བླང་བ་ནི། གཏང་རག་གི་སླད་དུ་སྔར་བཞིན་མཆོད་ཅིང་བསྟོད་པ། སྒྲུབ་གཏོར་ལྟར་གསལ་བ་སྤྱི་བོར་བཏེག་སྟེ། ཧཱུྃ༔
བདག་གཞན་གཉིས་དག་དཀྱིལ་འཁོར་ཀུན་སྣང་དུ༔ རྨད་བྱུང་བླ་མ་བདེ་གཤེགས་རིགས་འདུས་ཚོགས༔ དངོས་གྲུབ་སྩལ་དང་བསྩོལ་བར་མི་དམིགས་ཀྱང༔ སྐུ་གསུང་
ཐུགས་དང་ཡོན་ཏན་ཕྲིན་ལས་རྣམས༔ ད་ལྟ་ཉིད་དུ་གསལ་ཞིང་བརྟན་པར་མཛོད༔ ཕྲིན་ལས་རྣམ་བཞི་མྱུར་དུ་འགྲུབ་པ་དང༔ དགོས་འདོད་རེ་སྐོང་ཡིད་བཞིན་གཏེར་གྱི་མཛོད༔
མཐོང་ཆོས་དབང་དང་ཐུན་མོང་ཡོན་ཏན་བརྒྱད༔ མངོན་ཤེས་དྲུག་ལྡན་དངོས་གྲུབ་བདག་ལ་སྩོལ༔ སྔགས་མཐར། ཀཱ་ཡ་སིདྡྷི་ཨོཾ༔ ཝཱ་ཀ་སིདྡྷི་ཨཱ༔ ཙིཏྟ་སིདྡྷི་ཧཱུྃ༔ སརྦ་སིདྡྷི་ཧི།

༄༅། །ཞེས་བརྗོད་ཅིང་གནས་བཞིར་རེག་ལ་གཏོར་རྫས་ཅུང་ཟད་དངོས་གྲུབ་ཀྱི་ཚུལ་དུ་རོལ། ཡི་གེ་བརྒྱ་བ་ལན་གསུམ་བརྗོད་པས་ནོངས་པ་བཤགས། གསུམ་བ་ཉེར་བསྡུ་ནི། རྟེན་ཡོད་ན་བརྟན་བཞུགས་དང་། སྣང་ཆ་གཟུགས་བརྙན་གྱི་འཁོར་ལོར་
རྟག་མཐའ་བསལ་ཕྱིར། ཧཱུྃ༔ རང་རིག་ཐིག་ལེ་གཅིག་ཏུ་གསལ་བ་ལ༔ སྤྲོ་དང་བསྡུ་བར་བྱ་བ་མི་དམིགས་ཀྱང༔ མ་རྟོགས་འཁྲུལ་པའི་རྟག་ལྟ་སྦྱང་བྱའི་ཕྱིར༔ ཐམས་ཅད་ཐིག་ལེ་།
ཆ་ཆེན་པོར་བསྡུ་བར་བྱ༔བཛྲ་མུཿ ཨཱ་ལི་ཀཱ་ལི་དང་ཡི་གེ་བརྒྱ་པ་བཟླ། ཆད་མཐའ་བསལ་ཕྱིར། ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང༔ བསྐྱེད་དང་རྫོགས་པའི་མཐའ་གཉིས་བྲལ་བ་ལ༔ ཆད་
པའི་སྟོང་ཉིད་མེད་པ་ལས་གྲོལ་ཕྱིར༔ རྫོགས་རིམ་ལྷ་སྐུ་བླ་མ་རྩ་གསུམ་ལྷ༔ སྣང་ལ་མ་གྲུབ་འཇའ་ཚོན་ལྟ་བུར་ཤར༔ བཞི་པ་དགེ་བ་བསྔོ་ཞིང་སྨོན་ལམ་གདབ་པ་ནི། ཧཱུྃ༔ དུས་གསུམ་མི་
དམིགས་སྒྱུ་མར་སྣང་བའི་ཆོས༔ མིག་འཕྲུལ་ཇི་བཞིན་དགེ་ཚོགས་བྱང་ཆུབ་ཏུ ཡོངས་སུ་བསྔོས་པས་རྩ་གསུམ་དཀྱིལ་འཁོར་གྱི༔ གོ་འཕང་མཆོག་ལ་འགྲོ་ཀུན་སྦྱོར་གྱུར་ཅིག༔ ལྔ་པ་

ཤིས་བརྗོད་བྱ་བ་ནི། རང་བཞིན་ཆོས་དབྱིངས་ངང་ཉིད་ལས༔ གཟུགས་སྐུའི་རྣམ་རོལ་དཔག་ཡས་ཀྱིས༔ རླབས་ཆེན་ཕྲིན་ལས་སྐྱོང་མཛད་པའི༔ བརྒྱུད་གསུམ་བླ་མའི་བཀྲ་
ཤིས་ཤོག༔ མ་འགགས་རང་གསལ་འོད་ལྔའི་ཀློང༔ རབ་འབྱམས་དཀྱིལ་འཁོར་རྣམ་པར་མཛེས༔ མཆོག་ཐུན་དངོས་གྲུབ་སྩོལ་མཛད་པའི༔ ཡི་དམ་ལྷ་ཚོགས་བཀྲ་ཤིས་ཤོག༔
ཕྱོགས་བཅུ་གནས་ཡུལ་སྤྲུལ་པའི་ཞིང༔ ཕྲིན་ལས་རྣམ་བཞིའི་རོལ་གར་མཁན༔ མཁའ་འགྲོ་སྲུང་མའི་ཚོགས་རྣམས་ཀྱིས༔ བཀྲ་ཤིས་བདེ་ལེགས་སྩལ་དུ་གསོལ༔ ཞེས་བརྗོད་ཅིང་
དགེ་ལེགས་ཀྱི་མེ་ཏོག་ཆར་དུ་བསྙིལ་བར་བྱའོ། །བསྙེན་སྒྲུབ་བྱེད་ན། མཚམས་དམ་བར་བཅད་ལ་ཐུན་བཞིའི་རིམ་པས། ཚོགས་བསགས་སྐབས་ཀྱི་བསྙེན་སྔགས་མ་ཧཱ་གུ་རུ་འབུམ་ཕྲག་གཅིག་དང་། དངོས་གཞིའི་སྒྲུབ་སྔགས་འབུམ་ཕྲག་བཅུ་བཟླ་བ་ནི་གྲངས་བསྙེན་ལས་
རུང་ཙམ་ཡིན་ལ། དུས་བསྙེན་ཟླ་བ་དྲུག་དང་། མཚན་བས་བསྙེན་པ་རྟགས་མཐོང་བའི་བར་དུ་བརྩོན་བར་བྱའོ། །དེ་ལྟ་བུའི་ལམ་ཟབ་མོ་འདི་ཉིད་ཀྱང་གུ་རུ་རིན་བོ་ཆེའི་རྡོ་རྗེའི་གསུང་ལས། ཐུགས་ཀྱི་སྒྲུབ་པ་འདི་ཉིད་སྐྱེས་བུ་གང་གིས་ཉམས་སུ་བླངས་ཀྱང༔ བདག་དང་

༄༅། །དུས་གསུམ་གྱི་རྒྱལ་བ་རྣམས་ཀྱིས་གཟིགས་ཤིང༔ དེའི་རྒྱུད་བྱིན་གྱིས་བརློབས་སྟེ༔ ཚེ་གཅིག་རིག་འཛིན་གྱི་གནས་སུ་འགྲོད་བར་ཐེ་ཚོམ་མེད་དོ༔ ཞེས་བཀའ་སྩལ་པ་ལ་དྲན་པ་ཉེ་བར་བཞག་སྟེ་བ་སྐྱེད་རྫོགས་ཟུང་འཇུག་གི་སྙིང་པོའི་སྒྲུབ་པ་ལ་
གཞོལ་བས་སྐུ་གསུམ་དབྱེར་མེད་བདེ་བ་ཆེན་པོ་ཡེ་ཤེས་བླ་མའི་ས་ལ་རེག་པར་བྱའོ། །ཟབ་ཅིང་རྒྱ་ཆེ་མཁའ་དང་སྙོམས་འཇུག་པའི། །བླ་མའི་ཐུགས་སྒྲུབ་ཀུན་གྱི་ཡང་སྙིང་ཕུལ། །སྐུ་གསུམ་རིགས་འདུས་བདེ་ཆེན་ལམ་བཟང་ལ། །བརྟེན་ནས་འགྲོ་ཀུན་དོན་གཉིས་མཐར་
ཕྱིན་ཤོག །དེ་ལྟར་ཀུན་མཁྱེན་ཆོས་ཀྱི་རྒྱལ་པོ་འགྲོ་འདུལ་ཤེས་རབ་འོད་ཟེར་གྱི་ཟབ་གཏེར། པདྨའི་ཞལ་གདམས་རྩ་གསུམ་མཐོང་བ་རང་གྲོལ་གྱི་ཆོས་སྡེ། ལམ་བསྡུས་བ་སྐུ་གསུམ་རིགས་འདུས་བདྨ་གུ་རུའི་ཕྲིན་ལས་ཁྲིགས་སུ་བསྡེབས་པ་འདིའང་རང་གཞན་མང་པོས་བདེ་
ཆེན་ཡེ་ཤེས་ཀྱི་སྐུ་སྒྲུབ་པའི་ཆ་རྐྱེན་དུ་མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་པོ་རྡོ་རྗེ་གཟི་བརྗིད་རྩལ་གྱིས་གཏེར་གཞུང་རྡོ་རྗེའི་གསུང་ཁོ་ན་དང་། བསྙེན་པའི་སྐབས་སུ་སྦས་དོན་གྱི་ཞལ་ཤེས་བཅས་ལེགས་པར་སྤེལ་བ་དགེ་ལེགས་མཆོག་ཏུ་གྱུར་ཅིག །སརྦ་དཱ་མངྒ་ལཾ་
བྷ་བ་ཏུ།། །།

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། བླ་སྒྲུབ་གདུང་བ་ཞི་བྱེད་ཀྱི་ཕྲིན་ལས་ཁྲིགས་སུ་
བསྡེབས་པ་ཡེ་ཤེས་སྙིང་པོ་ཞེས་བྱ་བ་བཞུགས་སོ། །

༄༅། །ཟབ་མོ་བླ་མའི་སྒྲུབ་ཐབས་གདུང་བ་ཞི་བྱེད་ཀྱི་ཕྲིན་ལས་ཁྲིགས་སུ་བསྡེབས་པ་ཡེ་ཤེས་སྙིང་བོ་ཞེས་བྱ་བ། བདེ་གཤེགས་ཀུན་འདུས་བད་འབྱུང་གནས་ལ་ཕྱག་འཚལ་ལོ། །མཁའ་ཁྱབ་རྒྱལ་བ་སྲས་བཅས་ཐམས་ཅད་ཀྱི། །སྐུ་དང་ཡེ་ཤེས་རྒྱ་མཚོའི་
བདག་ཉིད་ཆེ། །ཀུན་ཏུ་བཟང་པོ་བདྨ་སཾ་བྷ་བར། །བཏུད་ནས་ལམ་ཟབ་སྙིང་བོའི་ཕྲིན་ལས་དབྱེ། །འདི་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་ནི། ཡིད་དང་མཐུན་པའི་གནས་སུ་དུས་ཁྱད་པར་ཅན་གྱི་ཚེ། དམ་ཚིག་དང་ལྡན་པའི་སྒྲུབ་བ་བོས་གོང་དུ་རྩ་
གསུམ་གྱི་སྣང་བརྙན་སོགས་རྟེན་ཁྱད་བར་ཅན་བཀྲམ་བའི་སྤྱན་སྔར། བླ་གཏོར་བདྨ་འདབ་བརྒྱད་ཟེའུ་འབྲུ་དང་བཅས་པའི་སྟེང་དུ་ནོར་བུ་བཞི་སྒྲོམ་མེ་རི་དང་བཅས་པའི་མཐར་བད་ཆུང་བརྒྱད་ཀྱིས་བསྐོར་བ་རྒྱན་སྤྲོས་གང་མཛེས་ཀྱི་གཡས་གཡོན་དུ་སྨན་རག་དང་། མདུན་དུ་ཉེར་
སྤྱོད་སོགས་བཀོད་མཛེས་སུ་བསྟར། ཆོ་གའི་སྦྱོར་བ་དངོས་ལ། ཚོགས་བསགས་སྔོན་གཏོར་སྲུང་འཁོར་བསྒོམ། བྱིན་དབབ་མཆོད་པ་བྱིན་གྱིས་བརླབ། ཅེས་ལྔ་ལས། དང་བོ་ནི། སྐྱབས་ཡུལ་ནམ་མཁའ་གང་བར་སད་བའི་སྤྱན་སྔར།།

༄༅། །མ་ཡི་དམ་ཌཱ་ཀི་ཀུན་གྱི་མཆོག༔ སྐུ་གསུང་ཐུགས་ནི་དཀོན་མཆོག་གསུམ་གྱི་དཔལ༔ སྒོ་གསུམ་དད་པས་འདི་བཟུང་བྱང་ཆུབ་བར༔ བདག་སོགས་འགྲོ་ཀུན་
གུས་པས་སྐྱབས་སུ་མཆི༔ ལན་གསུམ་གྱིས་སྐྱབས་སུ་འགྲོ། ཧཱུྃ༔ བླ་མ་རྩ་གསུམ་སྐྱབས་ཀྱི་མཆོག་ཏུ་འཛིན༔ འགྲོ་བའི་དོན་དུ་སྨོན་འཇུག་སེམས་བསྐྱེད་དེ༔ སྐུ་གསུང་ཐུགས་དང་
མཉམ་སྦྱོར་གསང་སྔགས་ཀྱི༔ དམ་ཚིག་སྡོམ་པ་རྟག་ཏུ་བསྐྱང་བར་བགྱི༔ ལན་གསུམ་གྱིས་སེམས་བསྐྱེད། ཧཱུྃ༔ རྣམ་དག་མཉམ་པའི་ངང་ཉིད་ལས༔ བླ་མ་རྩ་གསུམ་ལྷ་ཚོགས་གཤེགས༔
ཉི་ཟླ་པདྨའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐོར༔ བཞུགས་གསོལ་འདེབས་སོ་དགེ་རྩ་བསྔོ༔ འགྱུར་མེད་རྡོ་རྗེའི་

དོན་རྟོགས་ཤོག༔ ཅེས་ཡན་ལག་བདུན་པས་རྒྱུད་སྦྱང་ངོ། །གཉིས་བ་ནི། རང་ཉིད་སྐད་ཅིག་གིས་བླ་མ་དྲག་པོ་དྲེགས་པ་ཟིལ་གྱིས་གནོན་པའི་སྐུར་གྱུར། སྔོན་གཏོར། རཾ་ཡཾ་ཁཾ་གིས་བསང་སྦྱང་། ཨོཾ
ཨཱཿཧཱུྃ་གིས་བརླབ། ཧཱུྃ༔ ཡུལ་ཕྱོགས་འདི་དག་ཀུན་ལ་གནས་པ་ཡི༔ ལྷ་ཀླུ་གནོད་སྦྱིན་སྲིན་པོ་འབྱུང་བོ་དང༔ ཡི་དྭགས་ཤ་ཟ་རྗེད་བྱེད་སྨྱོ་བྱེད་དང༔ མཁའ་འགྲོ་མ་མོ་འཁོར་
དང་བཅས་པ་རྣམས༔ མཆོད་སྦྱིན་གཏོར་མ་བཟང་པོ་འདི་ཉིད་བཞེས༔ བར་དུ་གཅོད་པའི་བསམ་སྦྱོར་ངན་སྤོངས་ལ༔ ཞི་དང་ཕན་པའི་སེམས་ཀྱིས་གནས་པར་གྱིས༔ མ་ཧཱ་
པཉྩ་བ་ལིཾ་ཏ་ཁཱ་ཧི་ཁཱ་ཧི༔ ཞེས་བསྔོ། ཧཱུྃ༔ ཡེ་ཤེས་རོལ་པ་དཔལ་གྱི་སྐུར་གསལ་བའི༔ སྐུ་གསུང་ཐུགས་ལས་སྤྲུལ་པའི་ཁྲོ་ཚོགས་ཀྱིས༔ བགེགས་རིགས་མ་ལུས་རྒྱ་མཚོའི་
མཐར་བསྐྲད་བགྱི༔ ཨོཾ་སུམྦྷ་ནི་སུམྦྷ་ཧཱུྃ༔ གྲྀཧྞ་གྲྀཧྞ་ཧཱུྃ༔ གྲྀཧྞཱ་པ་ཡ་གྲྀཧྞཱ་པ་ཡ་ཧཱུྃ༔ ཨཱ་ན་ཡ་ཧོཿབྷ་ག་ཝཱན་བི་དྱཱ་རཱ་ཛཱ་ཡ་ཧཱུྃ་ཕཊ༔ ཅེས་བསྐྲད། གསུམ་པ་ནི། ཧཱུྃ༔ ཡེ་ཤེས་

༄༅། །རོལ་པ་དཔལ་གྱི་ཐུགས་ལས་བྱུང༔ རྡོ་རྗེ་འཁོར་ལོ་རལ་གྲི་རྒྱ་གྲམ་དང༔ མདའ་མཚོན་ཕུར་བུ་མེ་ཕུང་ཕྱོགས་མཚམས་གཏམས༔ བསྐལ་པའི་རླུང་ཡང་
གནས་འདིར་ལྡང་མི་འགྱུར༔ ཨོཾ་བཛྲ་ཙཀྲ་ཏཱིཀྵྞ་ཀརྨ་ཀཱི་ལཱ་ཡ་ཛྭ་ལ་རྃ་ཧཱུྃ་ཕཊ༔ བཞི་པ་ནི། ཧཱུྃ༔ བླ་མ་ཡི་དམ་ཌཱ་ཀིའི་སྐུ་གསུང་ཐུགས༔ རང་རྩལ་འགག་མེད་ནམ་མཁའི་མཐའ་
དང་མཉམ༔ ཛཿཧཱུྃ་བྃ་ཧོཿཆོས་དབྱིངས་གནས་ནས་གཤེགས༔ གཉིས་མེད་བརྟན་བཞུགས་བྱིན་དབང་བསྐུར་དུ་གསོལ༔ ཨོཾ་ཨཱཿ ཧཱུྃ་ཧྲཱིཿབཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཛཿ 
ཛཿཨཱ་བེ་ཤ་ཡ་ཨ་ཨཱཿ ལྔ་པ་ནི། ཧཱུྃ༔ བླ་མ་རྩ་གསུམ་སྣང་སྲིད་དག་པ་ལ༔ རང་རྩལ་མ་འགགས་མཆོད་པའི་ཆོ་འཕྲུལ་གྱིས༔ ཀུན་བཟང་མཆོད་སྤྲིན་རྒྱ་མཚོར་བྱིན་བརླབས་ནས༔
ཡེ་ཤེས་ལྔ་རྫོགས་སྐུ་གསུང་ཐུགས་སུ་བརླབ༔ ཨོཾ་ཨཱཧཱུྃ་སརྦ་པཱུ་ཛ་མེ་གྷ་ཨཱཿཧཱུྃ༔ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་མ་ཧཱ་བ་ལིཾ་ཏ་མ་ཧཱ་རཀྟ་ཧཱུྃ་ཧྲཱིཿཋཱ༔ མ་ཧཱ་བཛྲ་ཧཱུྃ༔ བཛྲ་གཎྜེ་ཨ གཉིས་པ་

དངོས་གཞི་ལ། གཞུང་གི་དགོངས་བ་དངོས་བསྟན་ཐོག་མར་ཡེ་ཤེས་བ་སྤྱན་དྲངས། དེ་ཉིད་མདུན་བསྐྱེད་ཀྱི་ཚུལ་དུ་གསལ་གདབ་ཅིང་མཆོད་བསྟོད་བཟླས་བས་ཐུགས་རྒྱུད་བསྐུལ་བ་ཡིན་ནའང་། བརྒྱུད་པའི་ཕྱག་གཞེས་སུ། བདག་མདུན་དབྱེར་མེད་དུ་བསྐྱེད་ཅིང་སྤྱན་དྲངས་
བ་སོགས་གསུང་བ་སྤྱིའི་འགྲོས་ལྟར་མཛད་པས། ལྷ་བསྐྱེད་སྤྱན་དྲངས་དབྱེར་མེད་བསྟིམས། །མཆོད་ཅིང་བཟླས་པས་བསྙེན་སྒྲུབ་བྱ། །ཞེས་བ་ལྟར་ལྔ་ལས། དང་བོ་ནི། ཧཱུྃ༔ ཆོས་རྣམས་ཡེ་ནས་བརྡལ་བ་ཆེན་པོའི་ངང༔ འགྱུར་མེད་།
རི་རབ་མཛེས་ཤིང་ལྷུན་ཆགས་དབུས༔ རིན་ཆེན་སྣ་ལྔ་ལས་གྲུབ་གཞལ་མེད་ཁང༔ མུ་ཏིག་ཚོགས་འབར་ཟླ་ཤེལ་བ་གམ་ཅན༔ རིན་ཆེན་ཏོག་དང་དྲྭ་ཕྱེད་བུ་ཤུས་སྐོས༔ འདོད་
སྣམ་མཆོད་པའི་ལྷ་མོ་མཛེས་མས་གང༔ སྒོ་བཞིར་རྟ་བབས་རིགས་བཞིའི་གིང་དང་བཅས༔ ཕྱོགས་བཞི་མཚམས་བརྒྱད་གདུང་སེལ་རྫིང་བུས་བསྐོར༔ དཔག་བསམ་བུམ་བཟང་མེ་
ཏོག་སྣ་ཚོགས་ལྡན༔ བར་མཚམས་རིག་འཛིན་དཔའ་བོ་མང་པོས་གཏམས༔ དེ་དབུས་པད་སྡོང་འདབ་རྒྱས་ཡངས་པའི་སྟེང༔ སེང་ཁྲི་པདྨ་ཉི་མའི་གདན་ཁྲི་ལ༔ ཡིད་

༄༅། །འཕྲོག་འཇའ་ཚོན་སྣ་ལྔའི་གུར་ཁྱིམ་དབུས༔ རང་རིག་བདེ་ཆེན་སྐུར་བཞེངས་པདྨ་འབྱུང༔ ཟ་འོག་བོད་དང་ཆོས་གོས་སྨུག་བེར་གསོལ༔ སྙན་ཞུ་འཇམ་མཉེན་
རབ་མཛེས་དར་སྣས་སྤྲས༔ གཡས་གཡོན་ཕྱག་གཉིས་རྡོ་རྗེ་བུམ་ཐོད་བསྣམས༔ ཞབས་གཉིས་ཕྱེད་སྐྱིལ་རྒྱལ་པོ་རོལ་སྟབས་པང༔ དོན་དམ་འོད་གསལ་འགྱུར་མེད་མཚོ་
རྒྱལ་ཡུམ༔ གཅེར་བུ་གྲི་ཐོད་སྐུ་སྨད་རྒྱན་ཆ་འཁྲོལ༔ སྣང་ལ་མ་གྲུབ་བདེ་སྟོང་ལྷ་སྐུར་བཞུགས༔ གནས་གསུམ་རྡོ་རྗེ་གསུམ་གྱི་ཡི་གེས་མཚན༔ དེ་ལས་འོད་འཕྲོས་རང་བཞིན་
གནས་མཆོག་དང༔ ཁྱད་པར་པདྨ་འོད་ཀྱི་ཕོ་བྲང་ནས༔ ཡེ་ཤེས་ལྷ་ཚོགས་བཛྲ་ས་མཱ་ཛ༔ གཉིས་པ་ནི། ཧཱུྃ༔ ཆོས་རྣམས་ཡེ་ནས་བརྡལ་བ་ཆེན་པོའི་ངང༔ ལྷུན་གྲུབ་བདེ་བ་ཆེན་པོའི་
ཕོ་བྲང་ནས༔ དུས་གསུམ་བདེ་གཤེགས་ཀུན་འདུས་པདྨ་འབྱུང༔ རིག་འཛིན་དཔའ་བོ་མཁའ་འགྲོའི་ཚོགས་དང་བཅས༔ ཐོགས་མེད་ཐུགས་རྗེའི་དབང་གིས་གཤེགས་སུ་གསོལ༔

ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱ་ཀི་ནཱི་སརྦ་སིདྡྷི་ཕ་ལ་ཧཱུྃ་ཨཱཿ གསུམ་པ་ནི། ཧཱུྃ༔ གདོད་ནས་གཉིས་མེད་མཉམ་པའི་ངང་ཉིད་ལས༔ བློ་སྦྱང་ཕྱིར་དུ་དམ་ཚིག་ཡེ་ཤེས་སེམས༔ ཆུ་ལ་ཆུ་
བཞག་སྒྱུ་མ་ཇི་བཞིན་དུ༔ དུ་མར་སྣང་ཡང་རོ་གཅིག་བརྟན་པར་བྱ༔ ཛཿཧཱུྃ་བྃ་ཧོཿ ཀཱ་ཡ་ཝཱ་ཀ་ཙིཏྟ་ཏིཥྛ་བཛྲ་ལྷན༔ བཞི་པ་ལ། ཐོག་མར་ཕྱག་འཚལ་པ་ནི། ཧཱུྃ༔ བདེ་གཤེགས་ཀུན་འདུས་
རིག་འཛིན་བླ་མའི་ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོ་རྟོགས་བྱའི་ཕྱིར༔ སྲི་ཞུ་གུས་པས་འཕྲུལ་དགའི་ཚུལ་ཕྱག་འཚལ༔ ན་མོ་པུ་
རུ་ཤ་ཡ་ཧོ༔ ཨ་ཏི་པཱུ་ཧོ༔ པྲ་ཏིཙྪ་ཧོ༔ ཕྱི་ནང་གསང་བའི་མཆོད་སྤྲིན་རབ་འབྱམས་སུ་སྤྲོས་ཏེ། ཨོཾ་ཨཱཿཧཱུྃ༔ ཕྱི་ཡི་མཆོད་པ་ས་དང་བར་སྣང་ཁེངས༔ ནང་གི་མཆོད་པ་ཟག་མེད་བདུད་རྩིའི་ཚོགས༔ གསང་
བ་བདེ་ཆེན་སྨྲ་བསམ་བརྗོད་ལས་འདས༔ འགྲོ་བའི་དོན་དུ་དགྱེས་བཞིན་བཞེས་སུ་གསོལ༔ ཨོཾ་བཛྲ་པུཥྤེ་ནས། ཤཔྡ་པཉྩ་ཀཱ་མ་གུ་ཎ་མ་ཧཱ་ཨ་མྲྀ་ཏ་བ་ལིཾ་ཏ་རཀྟ་མ་ཧཱ་སུ་ཁ་སརྦ་

༄༅། །པཱུ་ཛ་ཨཱཿཧཱུྃ༔ བསྟོད་པའི་མཆོད་པ་ནི། རང་བཞིན་ཆོས་ཀྱི་དབྱིངས་ལས་མ་གཡོས་ཀྱང༔ ཐུགས་རྗེའི་ཕྲིན་ལས་བརྟན་གཡོ་ཀུན་སྤྲུལ་ནས༔ སྣ་ཚོགས་ཐབས་ལྡན་
འགྲོ་བ་འདུལ་མཛད་པའི༔ བདེ་གཤེགས་ཀུན་འདུས་པདྨ་འབྱུང་ལ་འདུད༔ ལྔ་བ་ནི། བདག་ཉིད་སློབ་དཔོན་ཆེན་པོའི་ཐུགས་ཀ་རུ༔ ཆགས་བྲལ་པདྨ་ཐབས་ཤེས་ཉི་ཟླའི་དབུས༔ གཅིག་ཏུ་
འཛིན་པའི་ཁ་དོག་དང་བྲལ་བའི༔ འོད་ལྔ་ཡེ་ཤེས་ལྔ་ལྡན་ཧཱུྃ་གི་མཐར༔ སྔགས་ཕྲེང་འཁོར་བའི་ཟེར་གྱིས་རྒྱལ་བ་མཆོད༔ བྱིན་རླབས་དངོས་གྲུབ་ཚུར་འདུས་རང་ལ་ཐིམ༔ 
སླར་འཕྲོས་ཁམས་གསུམ་འགྲོ་བའི་ལས་ཉོན་སྦྱངས༔ སྣང་སྲིད་ལྷ་སྔགས་བདེ་སྟོང་འཁོར་ལོར་གྱུར༔ ཅེས་དགོངས་བའི་སྲོག་ཏུ་བཟུང་ལ། ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱ་ཀི་ནཱི་སརྦ་སིདྡྷི་ཕ་ལ་
ཧཱུྃ་ཨཱ༔ ཞེས་གཙོ་བོར་བསྙེན་སྔགས་དང་། ཨོཾ་ཨཱཿཧཱུྃ་བཛྲ་གུ་རུ་པདྨ་ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཕ་ལ་ཧཱུྃ༔ ཞེས་སྒྲུབ་སྔགས་ཀྱང་ཅི་རིགས་པར་བཟླ། འཁོར་འདས་དབྱེར་མེད་བདེ་བ་ཆེན་པོའི་དབྱིངས་སུ་མཉམ་པར་གཞག ཐུན་ལས་

ལྡང་བ་ན་མཆོད་བསྟོད་དང་། ཡེ་ནས་རང་རིག་བླ་མ་པདྨ་འབྱུང༔ བདེ་ཆེན་འགྱུར་མེད་ཡེ་ཤེས་མཚོ་རྒྱལ་ཡུམ༔ སྐྱོན་བྲལ་དྲི་མེད་ཀུན་མཁྱེན་པདྨ་འབྱུང༔ རྟག་པར་ངག་ཏུ་ཁྱོད་ཀྱི་
འཛབ་བཟླས་པས༔ སྐད་ཅིག་ཙམ་ཡང་ཁྱེད་སྐུ་བརྗེད་མ་གྱུར༔ ཚེ་རབས་ཀུན་ཏུ་ཐུགས་རྗེས་བཟུང་དུ་གསོལ༔ ཚུལ་བཞིན་བསྒྲུབས་ཀྱང་ཁྱོད་སྐུ་མི་སྟོན་ན༔ འགྲོ་དོན་མཛད་
པའི་སྐུ་མཆོག་མེད་དམ་ཅི༔ བུམ་བཟང་ཡིད་བཞིན་དཔག་བསམ་རེ་སྐོང་ན༔ ཁྱོད་ཀྱི་ཐུགས་བསྐྱེད་གཞན་དོན་གང་དུ་ཐལ༔ མགོན་ཁྱོད་ཐོས་སམ་སྐད་ཅིག་དྲན་པས་ཀྱང༔ གཉིས་
སུ་འཛིན་པའི་ཀུན་རྟོག་གཞོམ་འགྱུར་ན༔ བདག་ཅག་གཉིས་འཛིན་ཟད་ཚེ་ཅི་ཞིག་དགོས༔ ཀུན་བཟང་མངོན་གྱུར་ཁྱེད་ལ་གསོལ་ཅི་འཚལ༔ འཁྲུལ་མེད་ཐུགས་རྗེའི་ཞགས་པས་
དྲང་དུ་གསོལ༔ ཞེས་གསོལ་བ་གདབ། དེ་ཡང་ཇི་སྐད་དུ་གཞུང་རྡོ་རྗེའི་ཚིག་རྐང་ལས༔ མ་འོངས་དུག་ལྔའི་ཁ་འཆལ་གདུལ་དཀའ་བས༔ འབོད་པའི་གདུང་ཤུགས་གསོལ་བ་མ་བཏབ་ན༔ ང་ཡི་ཐུགས་རྗེ་ཅུང་ཟད་འཇུག་པར་དཀའ༔ ཁ་ཙམ་མ་ཡིན་སྙིང་ནས་

༄༅། །གསོལ་བ་ཐོབ༔ དངོས་ཉམས་ཡིད་ལ་དག་སྣང་དབག་མེད་འབྱུང༔ གདུང་བས་གསོལ་བཏབ་ཆོས་དབྱིངས་ཆེན་པོར་གཞག༔ ཅེས་འབྱུང་བ་ལྟར་རང་རིག་གཉུག་མའི་ཡེ་ཤེས་ཆོས་དབྱིངས་ཀ་དག་གི་དགོངས་པ་ལས་མ་གཡོས་བཞིན་དུ། རྩལ་
མོས་གུས་སུ་དུང་ངེ་བའི་ངང་ནས་གདུང་བའི་ཤུགས་དྲག་ཏུ་བསྐྱེད་བར་བྱའོ། །གསུམ་པ་རྗེས་ལ། ཚོགས་མཆོད་བྱ་ཞིང་དངོས་གྲུབ་བསྐུལ། །ཉེར་བསྡུ་བསྔོ་སྨོན་བཀྲ་ཤིས་བརྗོད། །ཅེས་པ་ལྟར་སྔ་ལས་དང་པོ་ཚོགས་ཀྱི་མཆོད་པ་རྗེས་འབྲེལ་དང་བཅས་པ་ལའང་བཅུ་གཅིག་
གི་དང་པོ་བྱིན་གྱིས་བརླབ་པ་ནི། ནང་མཆོད་འཐོར་ཞིང་། ཧཱུྃ༔ རུ་སྦལ་ཁོག་པའི་སྣོད་ཡངས་སུ༔ ཤ་ལྔ་བདུད་རྩི་རྣམ་ལྔ་དང༔ དབང་པོ་ལྔ་དང་གོ་རོ་ཙ༔ བ་སུ་ཏ་དང་ནང་ཁྲོལ་ལྔ༔ བཟའ་
དང་བཏུང་བ་འབྲས་བུར་བཅས༔ ཚོགས་རྫས་ཡུལ་གྱི་འདོད་ཡོན་རྣམས༔ འབྲུ་གསུམ་འོད་ཀྱིས་བྱིན་བརླབས་ཤིང༔ མི་གཙང་རྟོག་སྒྲིབ་སྦྱངས་སྤེལ་ནས༔ ཨོཾ་ཨཱཿཧཱུྃ་དང་ཧ་ཧོ་
ཧྲཱིཿ བྱིན་བརླབས་བདུད་རྩིའི་རྒྱ་མཚོར་གྱུར༔ གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ བླ་མ་ཡི་དམ་མཁའ་འགྲོ་དང༔ དམ་ཅན་རྒྱ་མཚོའི་ཚོགས་བཅས་རྣམས༔ ཚོགས་གཏོར་

མགྲོན་དུ་སྤྱན་འདྲེན་ནོ༔ གནས་མཆོག་དམ་པ་ཉམས་རེ་དགའ༔ བདེ་ལྡན་པདྨ་འོད་ཀྱི་ཞིང༔ ཚོགས་དང་གཏོར་མ་མདངས་དང་ལྡན༔ དཔལ་ལྡན་མཛེས་པའི་ཕོ་བྲང་ཡིན༔ འདིར་
ཚོགས་རྣལ་འབྱོར་དམ་རེ་གཙང༔ འདོད་ཡོན་རེ་སྐོང་ལྷུན་གྱིས་གྲུབ༔ འོག་མིན་གནས་དང་པདྨ་བརྩེགས༔ དུར་ཁྲོད་བརྒྱད་དང་གནས་ཡུལ་དང༔ ཨོ་རྒྱན་གནས་ནས་
གཤེགས་སུ་གསོལ༔ གུ་རུ་དྷེ་ཝ་ཌཱ་ཀི་ནི་དྷརྨ་པཱ་ལ་བཛྲ་ས་མ་ཡ་ཛ༔ གསུམ་པ་བཞུགས་སུ་གསོལ་བ་ནི། ཧཱུྃ༔ ཕོ་བྲང་ཡིད་འོང་མཛེས་པ་འདིར༔ བླ་མ་ཡི་དམ་མཁའ་འགྲོ་རྣམས༔ བདག་
དང་འགྲོ་ལ་ཞལ་བསྟན་ཕྱིར༔ པདྨ་ཉི་ཟླའི་གདན་ལ་བཞུགསཿ པདྨ་ཙནྡྲ་སཱུནྱ་སྟྭཾ༔ བཞི་པ་ཚོགས་ཕུད་འབུལ་བ་ནི། ཧཱུྃ༔ སྣོད་ཀྱི་འཇིག་རྟེན་ཡངས་པ་རུ༔ བཅུད་སོགས་འདོད་
ཡོན་དྲུག་ལྡན་འདི༔ ཏིང་འཛིན་སྔགས་ཀྱིས་བྱིན་བརླབས་པས༔ ཚོགས་མཆོད་གཏོར་མས་ཐུགས་དམ་བསྐང༔ དཔག་བསམ་ཤིང་ཆེན་རེ་སྐོང་ཞིང ཡིད་བཞིན་ནོར་བུ་

༄༅། །དགོས་འདོད་ཆར༔ ཀུན་བཟང་མཆོད་སྤྲིན་མཁའ་ཁྱབ་ཀྱིས༔ རིགས་ཀྱི་བླ་མ་འགྲོ་བའི་མགོན༔ ཁྱབ་བདག་ཡི་དམ་མཁའ་འགྲོའི་ཚོགས༔ བཀའ་སྲུང་
གཉེར་གཏད་དམ་ཅན་རྣམས༔ ཐུགས་དམ་གཉན་པོ་དེས་བསྐང་ལ༔ ཚངས་པའི་དངོས་གྲུབ་བསྩལ་དུ་གསོལ༔ ག་ཎ་ཙཀྲ་པཱུ་ཛ་ཁཱ་ཧི༔ བར་བ་བཤགས་པ་ནི། ཧོཿ ཡེ་ཤེས་
སྤྱན་ལྡན་ཐུགས་རྗེའི་ཚོགས༔ ཡུད་ཙམ་བདག་ལ་ཉེར་དགོངས་ལ༔ མཚམས་མེད་ལྔ་དང་ཉེ་བ་ལ༔ ལྕི་བ་བཞི་དང་ལོག་པ་བརྒྱད༔ ཁ་ན་མ་ཐོ་སྡིག་པའི་ལས༔ གནོང་འགྱོད་དབང་
གིས་མཐོལ་ལོ་བཤགས༔ ཡི་གེ་བརྒྱ་པ་བརྗོད། དྲུག་པ་ཚོགས་ཐ་མ་ལ། སྣང་སྲིད་ཡེ་སྒྲོལ་གྱི་དགོངས་པས་བསྒྲལ་བ་ནི། ཧཱུྃ༔ སྣང་སྲིད་ཡེ་ནས་དག་པ་ལ༔ ཡེ་ཤེས་རྩལ་ལ་དགྲར་འཛིན་མཁན༔ རང་རང་ལས་ལ་
གཞན་དུ་སྣང༔ ཐམས་ཅད་རོ་མཉམ་མཚོན་ཆས་བསྒྲལ༔ མཱ་ར་ཡ་རྦད༔ བསྒྲལ་མཐར་ཡེ་སྦྱོར་གྱི་དགོངས་པས་བསྟབ་བ་ནི། བདག་ཏུ་འཛིན་པ་རང་གི་སེམས༔ སྣང་བ་ཡེ་ཤེས་ཀློང་དུ་བསྟབ༔

འཁྲུལ་རྟོག་ལས་ཀྱི་ཚོགས་བརྒྱད་རྣམས༔ སྐྱེ་མེད་རྟོགས་པའི་མཚོན་གྱིས་གཏུབས༔ བསྟབ་བོ་ཀུན་བཟང་ཀློང་དུ་བསྟབ༔ མཱཾ་ས་རཀྟ་ཀེཾ་ནི་རི་ཏི་ག་ཎ་ཙཀྲ་ཁཱ་ཧི༔ བདུན་པ་ཚོགས་པ་
རོལ་བ་ནི། བརྡ་དང་བརྡའི་འབུལ་ལེན་སྤྱི་ལྟར་བྱས་ལ་ཕུང་ཁམས་སྐྱེ་མཆེད་གདན་གསུམ་ཚང་བའི་དཀྱིལ་འཁོར་དུ་ཤེས་བས་བཟའ་བའི་དམ་ཚིག་ནང་གི་སྲེག་བླུགས་ཀྱི་ཆོ་གར་བསྟར་ནས་ཚིམ་པ་དྲུག་ལྡན་དུ་རོལ། བརྒྱད་པ་ལྷག་མའི་ཆོ་ག་ནི། ཚོགས་ལྷག་རྣམས་གསོག་འཇོག་
མེད་བར་བསྡུས། ཤིས་བར་བྱ་བའི་ཕྱིར་གཙང་ལྷག་སྟེང་དུ་བསྣན། རྟོག་བ་དག་པའི་རྣལ་འབྱོར་བ་ཡིན་ན་ལྕེ་རྟ་མགྲིན་ཡབ་ཡུམ་རོལ་པ་མཛད་པའི་བྱང་སེམས་བདུད་རྩིའི་ཁ་ཕྲུ་དང་རོ་གཅིག་པ་ཧེ་རུ་ཀའི་དམ་རྒྱས་དབབ་བའམ་གོ་འཕང་དམན་ན་གཡོན་བའི་མཐེབ་སྲིན་སྦྱར་བ་རེག་
ཅིང་ནང་མཆོད་བྲན་ནས། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧ་ཧོཿཧྲཱིཿ ཧཱུྃ༔ ཡེ་ཤེས་རོལ་པ་ལྷ་ཡི་ཚོགས་རྣམས་དང༔ ལས་ལས་གྲུབ་པའི་མཁའ་འགྲོ་དབང་ཕྱུག་གིང༔ མ་བདུན་སྲིང་བཞི་
འདིར་གཤེགས་མཆོད་པ་བཞེས༔ འབར་མ་དང་ནི་སྤོར་མ་ཕོ་ཉའི་ཚོགས༔ ལྷ་སྲིན་སྡེ་བརྒྱད་བཀའ་ཡི་སྲུང་མར་བཅས༔ མ་ལུས་འདིར་སྤྱོན་ཟག་མེད་བདུད་རྩི་ལ༔ རྔམས་

༄༅། །ཤིང་དགྱེས་པའི་ཚུལ་གྱིས་རོལ་ཏུ་གསོལ༔ མ་མ་ཤཏྲཱཾ་ཨ་མུ་ཀཾ༔ ཁྲོ་ཡཀྵ་བི་ཛ་ཡ་ཁ་ཁ་ཁཱ་ཧི་ཁཱ་ཧི༔ ཞེས་བྱི་རོལ་གོམ་བ་བདུན་ཅུའི་སར་སྲིན་མོའི་ཟ་ལམ་དུ་དོར། དགུ་པ་ཆད་ཐོ་བྱ་བ་ནི། གཏོར་
གཞོང་བསྒུལ་ཏེ་སྨན་རཀ་བྲན་ལ། ཧཱུྃ༔ སྲིད་གསུམ་ཞིང་འཁོད་དམ་ཅན་དྲེགས་པའི་ཚོགས༔ འདོད་ཡོན་ཟག་མེད་བདུད་རྩིའི་གཏོར་མ་ལོངས༔ བདེ་གཤེགས་རྩ་གསུམ་རྒྱལ་བའི་སྤྱན་
སྔ་རུ༔ ཇི་ལྟར་ཁས་བླངས་དམ་བཅས་དྲན་མཛོད་ལཿ ཿམདོ་སྔགས་བཤད་སྒྲུབ་བསྟན་པ་སྲུང་བ་དང༔ དེ་འཛིན་སྐྱོང་ཞིང་ལོག་འདྲེན་དབྱིངས་སུ་སྒྲོལ༔ ཁམས་གསུམ་འགྲོ་ཀུན་
བདེ་སྐྱིད་སྤེལ་བ་དང༔གང་གསོལ་ཕྲིན་ལས་མྱུར་དུ་འགྲུབ་པར་མཛོད༔ བཅུ་པ་བརྟན་མ་སྐྱོང་བ་ནི། བཤལ་ཆུས་བྲན་ལ། ཧྲཱིཿ དགུང་སྔོན་སྟེང་དང་གངས་རི་གཡའ་རྩེ་དང༔ སྨན་ལྗོངས་སྐྱེད་མོས་
ཚལ་དང་ནགས་འདབས་དང༔ ཕྱོགས་མཚམས་སྟེང་འོག་གང་ན་གནས་པ་ཡི༔ བོད་ཁམས་སྐྱོང་བའི་བརྟན་མ་བཅུ་གཉིས་ཚོགས༔ སློབ་དཔོན་པདྨའི་སྤྱན་སྔར་ཁས་བླངས་བཞིན༔

རང་རང་ཕོ་བྲང་གནས་ནས་འདིར་བྱོན་ལ༔ ཕུད་ལྷག་བཤལ་བའི་གཏོར་མ་འདི་བཞེས་ལ༔ བཅོལ་བའི་ཕྲིན་ལས་མ་ལུས་སྒྲུབ་པར་མཛོད༔ ཅེས་གཏོར་མ་གཉིས་མཁར་གྱི་ཡང་སྟེང་དུ་ཞལ་ནང་
བསྟན་གྱིས་འབུལ། བཅུ་གཅིག་པ་རྟ་བྲོ་ནི། སྒོ་དྲུང་དུ་གཏོར་གཞོང་ཁ་སྦུབས་པའི་འོག་ཏུ་བགེགས་རྣམས་ཚུད་པ་རི་རབ་ཀྱིས་མནན་བར་དམིགས་ལ། ཧཱུྃ༔ རྣམ་པ་རི་རབ་སུམ་བརྩེགས་ལ༔ དོན་དུ་སྐུ་གསུང་ཐུགས་སུ་གསལ༔
དོང་གཏིང་ལོག་ལྟའི་དཔུང་རྣམས་ནི༔ མ་ལུས་ལུས་པ་མེད་པར་བསྒྱུར༔ སྟེང་དུ་དཔལ་ཆེན་ལྷ་ཚོགས་ཀྱིས༔ བྲོ་བརྡུང་ཞི་རྒྱས་དབང་དྲག་རྫོགས༔ ཨོཾ་ཨཱཿཧཱུྃ་སྟྭཾ་བྷ་ཡ་ནན༔ 
དྲག་ཤུལ་གྱི་ལས་མཐའ་ཤིས་བས་བསྡུ་བའི་ཕྱིར་གཏོར་གཞོང་བསྐྱེལ་པ་སྨན་འབྲུས་བཀང་ལ། རྣལ་འབྱོར་པ་བདག་ཅག་འཁོར་དང་བཅས་པའི་ཚེ་བསོད་དཔལ་འབྱོར་ཐམས་ཅད་པུཥྟི་ཀུ་རུ་ཨོཾ་ཞེས་བརྗོད། དེ་རྣམས་ནི་ཐུན་
མཚམས་སུ་བྱ་བ་ཚོགས་ཀྱི་མཆོད་བ་རྗེས་འབྲེལ་དང་བཅས་བ་སྟེ། ཚོགས་མཆོད་བྱེད་བ་ལ་ལྷག་མ་ཡན་ཆད་བགྱིས་པས་ཀྱང་དོན་གྲུབ་པ་ཡིན་ནོ།། གཉིས་པ་དངོས་གྲུབ་བླང་བ་ནི། གཏང་རག་གི་སླད་དུ་སྔར་བཞིན་མཆོད་ཅིང་བསྟོད་པ། སྒྲུབ་གཏོར་ལྷར་གསལ་བ་སྤྱི་བོར་

༄༅། །བཏེག་སྟེ། ཧཱུྃ༔ བདག་གཞན་གཉིས་དག་དཀྱིལ་འཁོར་ཀུན་སྣང་དུ༔ རྨད་བྱུང་བླ་མ་བདེ་གཤེགས་རིགས་འདུས་ཚོགས༔ དངོས་གྲུབ་བསྩལ་དང་སྩོལ་བར་མི་
དམིགས་ཀྱང༔ སྐུ་གསུང་ཐུགས་དང་ཡོན་ཏན་ཕྲིན་ལས་རྣམས༔ ད་ལྟ་ཉིད་དུ་གསལ་ཞིང་བརྟན་པར་མཛོད༔ ཕྲིན་ལས་རྣམ་བཞི་མྱུར་དུ་འགྲུབ་པ་དང༔ དགོས་འདོད་རེ་སྐོང་
ཡིད་བཞིན་གཏེར་གྱི་མཛོད༔ མཐོང་ཆོས་དབང་དང་ཐུན་མོང་ཡོན་ཏན་བརྒྱད༔ མངོན་ཤེས་དྲུག་ལྡན་དངོས་གྲུབ་བདག་ལ་སྩོལ༔ སྔགས་མཐར། ཀཱ་ཡ་སིདྡྷི་ཨོཾཿཝཱ་ཀ་སིདྡྷི་ཨཱཿཙིཏྟ་
སིདྡྷི་ཧཱུྃ༔སརྦ་སིདྡྷི་ཧྲཱིཿ ཞེས་བརྗོད་ཅིང་གནས་བཞིར་རེག་ལ་གཏོར་རྫས་ཅུང་ཟད་དངོས་གྲུབ་ཀྱི་ཚུལ་དུ་རོལ། ཡི་གེ་བརྒྱ་བ་ལན་གསུམ་བརྗོད་པས་ནོངས་པ་བཤགས་། གསུམ་པ་ཉེར་བསྡུ་ནི། རྟེན་ཡོད་ན་བརྟེན་བཞུགས་དང་། སྣང་ཆ་གཟུགས་བརྙན་གྱི་འཁོར་
ལོར་རྟག་མཐའ་བསལ་ཕྱིར། ཧཱུྃ༔ རང་རིག་ཐིག་ལེ་གཅིག་ཏུ་གསལ་བ་ལ༔ སྤྲོ་དང་བསྡུ་བར་བྱ་བ་མི་དམིགས་ཀྱང༔ མ་རྟོགས་འཁྲུལ་པའི་རྟག་ལྟ་སྦྱང་བྱའི་ཕྱིར༔ ཐམས་ཅད་ཐིག་ལེ་

ཆེན་པོར་བསྡུ་བར་བྱ༔ བཛྲ་མུ༔ ཨཱ་ལི་ཀཱ་ལི་དང་ཡི་གེ་བརྒྱ་བ་བཟླ་ཆད་མཐའ་བསལ་ཕྱིར། ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང༔ བསྐྱེད་དང་རྫོགས་པའི་མཐའ་གཉིས་བྲལ་བ་ལ༔ ཆད་པའི་
སྟོང་ཉིད་མེད་པ་ལས་གྲོལ་ཕྱིར༔ རྫོགས་རིམ་ལྷ་སྐུ་བླ་མ་རྩ་གསུམ་ལྷ༔ སྣང་ལ་མ་གྲུབ་འཇའ་ཚོན་ལྟ་བུར་ཤར༔ བཞི་པ་དགེ་བ་བསྔོ་ཞིང་སྨོན་ལམ་གདབ་བ་ནི། ཧཱུྃ༔ དུས་གསུམ་
མི་དམིགས་སྒྱུ་མར་སྣང་བའི་ཆོས༔ མིག་འཕྲུལ་ཇི་བཞིན་དགེ་ཚོགས་བྱང་ཆུབ་ཏུ༔ ཡོངས་སུ་བསྔོས་པས་རྩ་གསུམ་དཀྱིལ་འཁོར་གྱི༔ གོ་འཕང་མཆོག་ལ་འགྲོ་ཀུན་སྦྱོར་གྱུར་ཅིག༔ 
ལྔ་པ་ཤིས་བརྗོད་བྱ་བ་ནི། རང་བཞིན་ཆོས་དབྱིངས་ངང་ཉིད་ལས༔ གཟུགས་སྐུའི་རྣམ་རོལ་དཔག་ཡས་ཀྱིས༔ རླབས་ཆེན་ཕྲིན་ལས་སྐྱོང་མཛད་པའི༔ བརྒྱུད་གསུམ་བླ་མའི་བཀྲ་ཤིས་ཤོག༔
མ་འགགས་རང་གསལ་འོད་ལྔའི་ཀློང༔ རབ་འབྱམས་དཀྱིལ་འཁོར་རྣམ་པར་མཛེས༔ མཆོག་ཐུན་དངོས་གྲུབ་སྩོལ་མཛད་པའི༔ ཡི་དམ་ལྷ་ཚོགས་བཀྲ་ཤིས་ཤོག༔ ཕྱོགས་བཅུ་

༄༅། །གནས་ཡུལ་སྤྲུལ་པའི་ཞིང༔ ཕྲིན་ལས་རྣམ་བཞིའི་རོལ་གར་མཁན༔ མཁའ་འགྲོ་སྲུང་མའི་ཚོགས་རྣམས་ཀྱིས༔བཀྲ་ཤིས་བདེ་ལེགས་བསྩལ་དུ་གསོལ༔ ཞེས་བརྗོད་
ཅིང་དགེ་ལེགས་ཀྱི་མེ་ཏོག་ཆར་དུ་བསྙིལ་བར་བྱའོ། །བསྙེན་པ་བྱེད་ན་བསྙེན་སྔགས་འབུམ་ཚོ་བདུན་དང་། སྒྲུབ་སྔགས་འབུམ་ཕྲག་གཅིག་བཟླས་བས་དབང་བོ་རབ་ལ་རྟགས་མཐོང་བར་འགྱུར་ཞིང་། གཞན་དུ་ལས་རུང་ཙམ་ཡིན། སྨིན་པར་སློབ་བ་ལ་ནི་ཚད་མེད་དོ། །བདེ་
གཤེགས་ཀུན་འདུས་བླ་མ་མཚོ་སྐྱེས་རྗེ། །བསྙེན་ཅིང་སྒྲུབ་བས་མཐའ་གཉིས་གདུང་བའི་ཚོགས། །ཞི་བྱེད་བདུད་རྩིའི་ཆོ་གས་ཡིད་ཅན་ཀུན། །འཆི་མེད་ཡེ་ཤེས་སྙིང་བོའི་སྐུར་སྨིན་ཤོག །ཅེས་བདྨའི་ཞལ་གདམས་རྩ་གསུམ་མཐོང་བ་རང་གྲོལ་གྱི་ཆོས་སྡེ་བླ་སྒྲུབ་གདུང་བ་ཞི་བྱེད་ཀྱི་
ཕྲིན་ལས་ཁྲིགས་སུ་བསྡེབས་པ་འདིའང་རང་གཞན་མང་པོར་བྱིན་རླབས་ཀྱི་ཡེ་ཤེས་ལྷག་པར་སྨིན་པའི་སླད་དུ། མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་པོས་གཏེར་གཞུང་རྡོ་རྗེའི་ཚིག་རྐང་ཁོ་ན་རྒྱས་བསྡུས་འཚམས་བར་སྦྱར་བ་དགེ་ལེགས་མཆོག་ཏུ་གྱུར་ཅིག ། །།

+ཕ

༄༅། །པདྨའི་ཞལ་གདམས་རྩ་གསུམ་མཐོང་བ་རང་གྲོལ་གྱི་སྙན་བརྒྱུད་ཡི་གེ་མེད་པའི་ཆོས་སྡེ་སྐུ་གསུམ་རིགས་འདུས་ཀྱི་
བླ་མ་བརྒྱུད་པའི་གསོལ་འདེབས་བཞུགས་སོ། །

༄༅། །ཨེ་མ་ཧོཿ འོག་མིན་རྣམ་དག་གདོད་མའི་ཞིང་ཁམས་ནས། །ཆོས་སྐུའི་བླ་མ་ཀུན་བཟང་ཡབ་ཡུམ་ལ། །གསོལ་བ་འདེབས་སོ་འཇའ་ལུས་འགྲུབ་པར་ཤོག །
ངེས་པ་ལྔ་ལྡན་ལོངས་སྐུའི་ཞིང་ཁམས་ནས། །ལོངས་སྐུའི་བླ་མ་རྡོར་སེམས་རིགས་ལྔ་ལ། །གསོལ་བ་འདེབས་སོ་འཇའ་ལུས་འགྲུབ་པར་ཤོག །སྟོང་གསུམ་མི་མཇེད་བྱེ་བ་
ཕྲག་བརྒྱ་ན། །སྤྲུལ་སྐུའི་བླ་མ་དགའ་རབ་རྡོ་རྗེ་ལ། །གསོལ་བ་འདེབས་སོ་འཇའ་ལུས་འགྲུབ་པར་ཤོག །འཕགས་པའི་ཡུལ་གྱི་དུར་ཁྲོད་བརྒྱད་སོགས་ནས། །པཎ་གྲུབ་རིག་འཛིན་གྲུབ་
ཆེན་བརྒྱད་རྣམས་ལ། །གསོལ་བ་འདེབས་སོ་འཇའ་ལུས་འགྲུབ་པར་ཤོག །བྲག་དམར་བསམ་ཡས་དབུ་རྩེ་རིགས་གསུམ་ནས། །ཨོ་རྒྱན་པདྨ་རྗེ་འབངས་གྲོགས་གསུམ་ལ། །

༄༅། །གསོལ་བ་འདེབས་སོ་འཇའ་ལུས་འགྲུབ་པར་ཤོག །ཤཱནྟ་པུ་རི་སྔགས་ཀྱི་གྲོང་ཁྱེར་ནས། །བརྡ་ཤོག་བཀའ་བབས་པྲཛྙཱ་རསྨི་ལ། །གསོལ་བ་འདེབས་སོ་འཇའ་
ལུས་འགྲུབ་པར་ཤོག །ལས་རླུང་རྣམ་དག་དབུ་མའི་ཕོ་བྲང་ནས། །དོན་བརྒྱུད་བཀའ་བབས་པདྨ་དབང་ཆེན་ལ། །གསོལ་བ་འདེབས་སོ་འཇའ་ལུས་འགྲུབ་པར་ཤོག །དེ་ལྟར་གསོལ་
བཏབ་རྩེ་གཅིག་དད་པའི་མཐུས། །སྣང་སྲིད་འཁོར་འདས་སྐུ་གསུམ་རིགས་འདུས་ཀྱི། །ལྷ་སྔགས་ཆོས་ཉིད་ངོ་བོར་རྒྱས་ཐེབས་ནས། །སྐུ་གསུམ་པདྨ་འོད་དུ་གྲོལ་བར་ཤོག །ཁྱད་པར་
རྫོགས་ཆེན་འབུམ་ཕྲག་དྲུག་ཅུ་བཞིའི། །རྒྱུད་ཀྱི་བཅུད་ཐིག་པདྨའི་ཐུགས་ཀྱི་མཐིལ། །སྙན་བརྒྱུད་ཡི་གེ་མེད་པའི་རྫོགས་རིམ་གྱིས། །རིག་འཛིན་བླ་མའི་དཀྱིལ་འཁོར་བསྒྲུབས་
པའི་མཐུས། །རླུང་སེམས་དབུ་མའི་གནས་སུ་ཆུད་པར་ཤོག །ཡས་བབས་མས་བརྟན་དགའ་བཞིའི་འགྲོས་བཟང་པོས། །ཀུན་རྫོབ་བྱང་སེམས་དབབ་ཟློག་རྩལ་འབྱོངས་ཏེ། །

༄༅། །འཁོར་ལོ་དྲུག་གི་རྩ་མདུད་གྲོལ་ནས་ཀྱང་། །དོན་དམ་བྱང་སེམས་བཅུད་དུ་སྨིན་པར་ཤོག །འབྱུང་བཞི་ཟད་སར་ཟབ་མོའི་ཏིང་འཛིན་གྱིས། །རགས་ལུས་མི་སྣང་
སྤྲུལ་བསྒྱུར་རྩལ་ཆེན་འབྱོངས། །དོན་དམ་རིག་པ་ཚད་ལ་ཕེབས་པའི་ཀློང་། །སྣང་བཞིའི་རྩལ་རྫོགས་འཇའ་ལུས་འགྲུབ་པར་ཤོག །ཅེས་བའང་ལུང་བསྟན་དུས་ལ་བབ་པའི་ཚེ། སྒྲུབ་བརྩོན་ཀཱིརྟིའི་
མཚན་ཅན་སོགས་འགས་སྐུལ་མ་གནང་བ་བཞིན་ཨོ་ཌི་ཡཱ་ནའི་སློབ་དཔོན་ཆེན་པོས་བྱིན་གྱིས་བརླབས་པའི་མཁྱེན་བརྩེའི་ལྷས་སོ། །མངྒ་ལཾ། །

༄༅། །དབལ་ཆེན་པོའི་ཐུགས་བྱུང་བ་ཡང་དག་ཐིག་ལེ་གཅིག་མའི་ཉམས་ལེན་རྒྱུན་ཁྱེར་མཆོག་གི་མྱུར་ལམ་ཞེས་བྱ་བ་བཞུགས་སོ། །

༄༅། །ན་མོ་གུ་རུ་མ་ཧཱ་ཤྲཱི་ཧེ་རུ་ཀཱ་ཡ། དེ་ལ་སྤྲུལ་པའི་སྐུ་དབལ་དགའ་རབ་རྡོ་རྗེས་ཨོ་རྒྱན་དུས་གསུམ་མཁྱེན་པ་ཉིད་ལ་རྗེས་སུ་གདམས་པའི་ལམ་ཁྱད་པར་ཅན། ཡང་དག་ཐིག་ལེ་གཅིག་མའི་རྒྱུན་གྱི་རྣལ་འབྱོར་ཇི་ལྟར་ཉམས་སུ་བླང་བའི་ཚུལ་
ལ་གཉིས། ཉིན་མོ་དང་། མཚན་མོའི་རྣལ་འབྱོར་རོ། །དང་པོ་ནི། རྡོ་རྗེ་སློབ་དཔོན་སངས་རྒྱས་དཔལ། །ཞེས་སོགས་ཀྱི་རྒྱུན་བཤགས་སྔོན་དུ་འགྲོ་བས། ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། སྟོང་གསལ་
ནམ་མཁའི་ངང་ཉིད་ལས༔ སྟོང་ཉིད་རྣམ་དག་འོད་ལྔའི་དབུས༔ རྡོ་རྗེའི་རྭ་གུར་མེ་དཔུང་ཀློང༔ རང་ཉིད་བཅོམ་ལྡན་རྡོ་རྗེ་སེམས༔ ཞི་བའི་ཆ་ལུགས་སྐུ་མདོག་དཀར༔ པ་ཏིའི་
རྒྱན་གྱིས་རབ་ཏུ་མཛེས༔ རིན་ཆེན་དོ་ཤལ་སེ་མོ་དོ༔ དཔུང་རྒྱན་རྣ་ཆ་མགུར་ཆུ་དང༔ གདུ་བུ་དག་གི་རྒྱན་གྱིས་སྤྲས༔ སྤྱན་གསུམ་ཞལ་བགྲད་འཛུམ་མདངས་ལྡན༔ རྡོ་རྗེ་དྲིལ་

༄༅། །བུ་ཐུགས་ཀར་འཛིན༔ ཆུ་སྐྱེས་དཀར་པོའི་གདན་སྟེང་དུ༔ སེམས་དཔའི་སྐྱིལ་ཀྲུང་ཚུལ་དུ་བཞུགས༔ ཡེ་ཤེས་ལྔ་ལྡན་འོད་ལྔའི་ཀློང༔ སྣང་དང་སྟོང་པ་དབྱེར་
མེད་གྱུར༔ ཅེས་གསལ་བཏབ་ཅིང་། གཞུང་ལས། ཐུན་གཅིག་ལྷ་ལ་སེམས་གཏད་བསྒོམ༔ ཞེས་གསུངས་བ་ལྟར་རང་ཉིད་ལྷ་སྐུ་སྣང་སྟོང་ཟུང་འཇུག་ཆུ་ཟླའི་གཟུགས་བརྙན་ལྟ་བུ་ལ་ཡིད་རྩེ་གཅིག་ཏུ་གཏད་དེ་སེམས་གཟུང་། གསལ་
སྣང་ཐོན་པ་ན་དེ་ལས་འོད་ཟེར་འཕྲོས་པས་སྣང་བ་ཐམས་ཅད་ལྷ་སྐུར་ལམ་གྱིས་འཆར་བར་བསམས་པ་ཐ་མལ་གྱི་ཞེན་པ་སྦྱང་། དེས་སྐྱོ་ན། ཐུན་གཅིག་གསང་སྔགས་བཟླ་བར་བྱ༔ ཞེས་དང་། ཞི་བར་བསྒོམས་ཀྱང་དྲག་པོར་བཟླས༔ ཞེས་པའི་དོན་ཉམས་སུ་བླང་བ་ནི། ཐུགས་
ཀྱི་གེ་སར་དབུས་ཉིད་དུ༔ ཉི་ཟླའི་གའུ་ཁ་སྦྱོར་བསམ༔ འོད་ཀྱི་གའུའི་ནང་དག་ཏུ༔ མི་ཤིགས་བཅུད་ཀྱི་ཐིག་ལེ་ནི༔ སྟོང་ཉིད་རང་བྱུང་ཧེ་རུ་ཀ༔ སྒྱུ་མ་འོད་ཀྱི་གཟུགས་བརྙན་

ཏེ༔ ཚོན་གང་འོད་ཀྱི་ཀློང་ན་བཞུགས༔ ཁ་དོག་མ་འདྲེས་སོ་སོར་གསལ༔ ཐུགས་ཀར་རྡོ་རྗེ་ནས་འབྲུ་ཙམ༔ རུ་ལུ་ལྗང་དམར་བཀླག་ཕྱོགས་བསྐོར༔ ཤིན་ཏུ་ཕྲ་ཞིང་ཟབ་པར་བརྟག༔
གསེར་གྱི་བ་ཐག་གཟེངས་པ་བཞིན༔ ཕར་འཕྲོས་པས་ནི་རུ་ལུར་གྱུར༔ ཚུར་འདུས་པས་ནི་དཔལ་ཆེན་པོ༔ སྣང་བ་སྐུ་ལ་གྲགས་པ་གསུང༔ དྲན་རྟོག་ཐུགས་སུ་བྱིན་བརླབས་གྱུར༔ །
ཅེས་བསྒོམ་སྟེ། ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཅི་ནུས་སུ་བཟླ་ཞིང་བརྟན་གཡོའི་སྒྲ་སྐད་ཐམས་ཅད་སྔགས་སུ་འཆར་བ་ལ་བསླབས་རྗེས་རྡོ་རྗེའི་བཟླས་པ་ནི། གཞུང་ལས། ཐུན་གཅིག་རླུང་དང་འགྲོ་འོང་བསྟུན༔ ཅེས་བས་རླུང་ནང་དུ་འཇུག་པ་ཨོཾ། གནས་པ་
རུ་ལུ་རུ་ལུ། ལྡང་བ་ཧཱུྃ་བྷྱོ་ཧཱུྃ་གི་གདངས་སུ་ཤེས་པས་རླུང་སྔགས་དབྱེར་མེད་བའི་བཟླས་པ་ལ་སེམས་འཛིན། མཐར་རྫོགས་པའི་རིམ་པ་ནི། ཐུན་གཅིག་མངོན་སུམ་གནད་ལ་འབད༔ ཅེས་པའི་དོན་ཉམས་སུ་བླང་བ་ནི། མ་བཅོས་རིག་པ་ཀུན་ཏུ་བཟང༔ བཞེངས་
གྲོལ་མེད་པའི་ནམ་མཁའ་ལ༔ རྒྱ་ཆད་མེད་པར་ཁྱབ་གདལ་ལོ༔ ཡུལ་མེད་ཤེས་པ་སོ་མ་ལ༔ མ་ཡེངས་དྲན་པའི་འཛིན་ཕུར་གདབ༔ དབྱིངས་རིག་ཐིག་ལེ་མངོན་སུམ་

༄༅། །ལ༔ ལྷན་ནེ་རྗེན་ནེ་ཧྲིག་གེ་བ༔ སངས་རྒྱས་དགོངས་པ་འདུས་པའི་དོན༔ འདི་ལས་མི་འདའ་ཨེ་མ་ཧོ༔ ཞེས་གསུངས་པ་ལྟར་མཉམ་པར་གཞག། ཐུན་ལས་ལྡང་པ་ན། དགེ་བ་
འདི་ཡིས་མྱུར་དུ་བདག །རྡོ་རྗེ་སེམས་དཔའ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་བསྔོ་སྨོན་བྱ་ཞིང་ཐུན་མཚམས་ཐམས་ཅད་དུའང་སྣང་གྲགས་རྟོག་གསུམ་
ལྷ་སྔགས་ཆོས་སྐུའི་ཡེ་ཤེས་སུ་ལམ་དུ་ཁྱེར་རོ། །གཉིས་པ་ནི། མཚན་མོའི་དུས་སུ་དཔལ་ཧེ་རུ་ཀའི་རྣལ་འབྱོར་ཉམས་སུ་བླང་སྟེ། སྐྱབས་སེམས་སྔོན་དུ་འགྲོ་བས། ཨོཾ་མ་ཧཱ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། སྟོང་གསལ་ནམ་
མཁའི་ངང་ཉིད་ལས༔ སྟོང་ཉིད་རྣམ་དག་འོད་ལྔའི་དབུས༔ རྡོ་རྗེའི་ས་གཞི་རྭ་གུར་མེ༔ དུར་ཁྲོད་ཆེན་པོའི་ཕོ་བྲང་དབུས༔ རང་ཉིད་དཔལ་ཆེན་ཧེ་རུ་ཀ༔ ཞལ་གཅིག་ཕྱག་
གཉིས་སྐུ་མདོག་མཐིང༔ ཕྱག་གཉིས་རྡོ་རྗེ་དྲིལ་བུ་འཁྲོལ༔ ཞིང་གི་ཆོས་གོས་ལེགས་བསྣབས་ཤིང༔ བདེ་ཆེན་རུས་པའི་རྒྱན་གྱིས་མཛེས༔ དཔའ་བོ་སྟག་གི་ཤམ་ཐབས་དཀྲིས༔

ཆུ་སྐྱེས་ཉི་ཟླའི་གདན་སྟེང་དུ༔ དགྱེས་ཤིང་གར་བྱེད་ཚུལ་དུ་བཞུགས༔ ཡེ་ཤེས་ལྔ་ལྡན་མེ་ཕུང་དབུས༔ ཕུབ་ལྟར་འཁྱིལ་ཞིང་མདའ་ལྟར་འཕྲོ༔ དུར་ཁྲོད་བརྒྱད་ཀྱི་མ་མོས་བསྐོར༔ རུ་ལུའི་
གད་རྒྱངས་ཕྱོགས་བཅུར་སྒྲོགས༔ ཟག་མེད་བདེ་བའི་རང་གསལ་ཆགས༔ སྣང་བཞིན་སྟོང་པ་ཆུ་ཟླ་འདྲ༔ བརྗོད་ཅིང་སྟོང་པ་བྲག་ཅ་འདྲ༔ གསལ་ཞིང་སྟོང་པ་འཇའ་
ཚོན་འདྲ༔ མེད་བཞིན་སྟོང་པ་ནམ་མཁའ་འདྲ༔ མྱོང་བཞིན་སྟོང་པ་རྨི་ལམ་འདྲ༔ སྣང་སྟོང་ཟུང་འཇུག་ཆེན་པོར་གྱུར༔ ཅེས་གསལ་བཏབ་ཅིང་ཐུན་གཅིག་ལྷར་སྣང་ལ་སེམས་གཟུང་། ཐུགས་ཀྱི་གེ་སར་
དབུས་ཉིད་དུ༔ ཞེས་སོགས་ཛབ་དགོངས་གོང་ལྟར་གསལ་བས་ཐུན་གཅིག་ངག་བཟླས་དང་། ཐུན་གཅིག་ཡིད་བཟླས་མཐར་དབྱིངས་རིག་ཟུང་འཇུག་མངོན་སུམ་གྱི་གནད་ལ་གཟིར། དེ་ལས་ལྡང་བ་ན། དགེ་བ་འདི་ཡིས་མྱུར་དུ་བདག །ཧེ་
རུ་ཀ་དཔལ་འགྲུབ་གྱུར་ནས། །ཞེས་སོགས་བསྔོ་སྨོན་གྱིས་རྒྱས་བཏབ་སྟེ་ཐུན་མཚམས་ཀྱི་བྱ་བ་ལ་འཇུག་གོ །འདིའི་སྒོ་ནས་ཉམས་ཆག་སྐོང་བའི་མན་ངག་ནི། གཞུང་ལས། རྣལ་འབྱོར་ནད་ཀྱིས་ཉེན་པའམ༔ ཉམས་ཆག་ཆེན་པོ་བྱུང་བའི་ཚེ༔ ཞུན་ཆེན་

༄༅། །མར་མེ་འབྱོར་ཚད་བཤམ༔ ག་ཎའི་འབྱོར་ཚོགས་ཅི་ཡོད་རྣམས༔ བླ་མ་ཡི་དམ་མཁའ་འགྲོ་མཆོད༔ རྡོ་རྗེ་གཟུངས་མ་ལ་ཡང་འབུལ༔ རྩ་བའི་རྡོ་རྗེ་སློབ་དཔོན་དང༔ དམ་ཚིག་རྩ་བ་སྤུན་གྲོགས་ལ། ན་རག་གདོན་ཅིང་བརྐྱང་ཕྱག་འཚལ༔ དུས་དྲུག་རུ་
ལུའི་མཆོད་བ་འབུལ༔ ཞེས་པའི་དོན་མདོར་བསྡུས་པ་ནི། ཡར་མར་གྱི་ཚེས་བཅུ་སོགས་དུས་བཟང་བོར་མདུན་དུ་དམ་ཚིག་གི་བྲིས་སྐུས་གཙོས་རྟེན་གསུམ་བྱིན་རླབས་ཅན་གྱི་སྤྱན་སྔར་སྨན་གཏོར་རཀྟ་དང་མར་མེ་གཙོ་བོར་གྱུར་བའི་མཆོད་པ་ཅི་འབྱོར་བཤམ། བདག་
བསྐྱེད་བཟླས་པ་བཅས་སྔོན་དུ་འགྲོ་བས། མཆོད་རྫས་བྱིན་རླབས་སྤྱི་ལྟར་བྱས་ཏེ། རང་གི་སྙིང་ག་ནས་འོད་ཟེར་འཕྲོས་པས་ཕྱོགས་བཅུ་དུས་བཞིའི་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་
པ་ཉམས་ཆག་བཤགས་པའི་ཡུལ་དུ་མདུན་གྱི་ནམ་མཁར་བཛྲ་ས་མཱ་ཛ༔ ཨོཾ། ཡེ་ཤེས་སྐུ་མཆོག་སོགས་ཀྱིས་ཚོགས་ཞིང་མཁའ་ཁྱབ་ཏུ་སྤྱན་དྲངས་ཤིང་སྙན་གསན་ཐབ་ནས། ཞི་ཁྲོ་དང་། བཀའ་བརྒྱད་གསང་རྫོགས་
སོགས་བཀའ་གཏེར་གྱི་གཞུང་གང་རུང་ལས་འབྱུང་བའི་ན་རཀ་བཤགས་སྐོང་གི་ཆོ་ག་དང་། ཚོགས་ཀྱི་མཆོད་བའང་བྱས་ལ་རུ་ལུའི་འཛབ་དབྱངས་བླང་། ཐུན་མཐར་བསྔོ་སྨོན་ཤིས་བརྗོད་ཀྱིས་མཐའ་བརྒྱན། དེ་ལྟ་བུ་ཉིན་མཚན་དུས་དྲུག་ཏུ་འབད་བས། མཁའ་འགྲོ་སྤྲིན་

བཞིན་འདུ་བར་འགྱུར༔ ཕྱི་ནང་བར་ཆད་བསལ་བ་དང༔ ཉམས་ཆག་ཐམས་ཅད་སྐོང་བར་འགྱུར༔ རྣལ་འབྱོར་འཆི་བ་བསླུ་བ་དང༔ གཡུང་དྲུང་ཚེ་ཡི་དངོས་གྲུབ་འབྱུང༔ ཞེས་གསུངས་བས་མཚོན་ཏེ་བན་ཡོན་བསམ་གྱིས་མི་ཁྱབ་པར་ཤེས་བར་བྱའོ། །ཞེས་བའང་བདྨའི་
ཞལ་གདམས་རྩ་གསུམ་མཐོང་བ་རང་གྲོལ་གྱི་ཆོས་སྡེ་ཡང་དག་ཐིག་ལེ་གཅིག་པའི་གཞུང་རྡོ་རྗེའི་ཚིག་རྐང་རྒྱུན་གྱི་ཉམས་ལེན་ཁྱེར་བདེ་སྙིང་པོར་དྲིལ་བ་འདིའང་མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་པོས་སྦྱར་བ་སརྦ་སཏཱ་མ་ཧཱ་སུ་ཁཛྷཱ་ན་སྱ་ཀཱ་ཡ་སིདྡྷི་ཀུ་རུ། །།

༄༅། །གཤིན་རྗེ་ཡང་ཟློག་སྤུ་གྲི་རེག་གཅོད་ཀྱི་མན་ངག་དྲག་ཤུལ་རྡོ་རྗེའི་གོ་མཚོན་ཞེས་བྱ་བ་བཞུགས་སོ།

༄༅། །ན་མོ་གུ་རུ་ཤྲཱི་ཡ་མཱནྟ་ཀཱ་ཡ། འདིར་ཡང་ཟློག་བྱེ་བ་ཕྲག་བརྒྱའི་སྙིང་པོ་སྤུ་གྲི་རེག་གཅོད་ཀྱི་མན་ངག་རྒྱུན་འཁྱེར་དུ་ཉམས་སུ་བླང་བ་ནི། རང་གི་ཁ་བྷོ་ལམ་ནུབ་ཏུ་ཕྱོགས་བས། ན་མོ། བླ་མ་མཆོག་གསུམ་འཇམ་དཔལ་
ལྷར། །གུས་པས་སྐྱབས་མཆི་མཁའ་མཉམ་འགྲོ། །བླ་མེད་བྱང་ཆུབ་ལམ་འགོད་ཕྱིར། །འཇམ་དཔལ་ཁྲག་འཐུང་བསྒྲུབ་པར་བགྱི། །ཞེས་སྐྱབས་སེམས་སྔོན་དུ་འགྲོ་བས། ཨོཾ་མ་ཧཱ་ཤཱུ་ནྱ་ཏཱ་ཛྙཱ་
ན་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། འོད་གསལ་སྟོང་ཉིད་ངང་ལས་སྐད་ཅིག་གིས༔ རང་ཉིད་གནས་ཤིང་སྒྲུབ་པའི་ས་ཕྱོགས་དེ༔ གནམ་ལྕགས་ཨུར་མོ་གྲུ་གསུམ་གཅིག་ཏུ་གྱུར༔ དེ་ལས་མེ་ཡི་ཚྭ་
ཚྭ་ཐོག་ལྟར་འཕྲོས༔ བྱད་མ་ལྷ་སྲུང་བཅས་པ་སྐད་ཅིག་བསྲེགས༔ དེ་ཡི་ཕྱི་རིམ་གནམ་ལྕགས་འཁོར་ལོ་ཡི༔ རྩིབས་སྟོང་ལྡན་པས་དགྲ་བགེགས་ཧྲུག་ཧྲུག་བཅད༔ གཤིན་རྗེ་མ་མོ་བདུད་

༄༅། །སྲིན་སྤྲིན་བཞིན་འཁྲིགས༔ དེ་ཡི་ཕྱི་རིམ་རྡོ་རྗེའི་མཚོན་ཆ་དང༔ འབྱུང་ལྔའི་སྲུང་འཁོར་སྤུ་གྲི་རེག་གཅོད་ལྟར༔ ཕྱི་རོལ་འཁོར་བས་དགྲ་བགེགས་ཐུལ་བར་གྱུར༔ ཨུར་མོའི་
ནང་དུ་ཁྲོ་ཆུ་ཁོལ་མའི་དབུས༔ པདྨ་ཉི་མར་གཤིན་རྗེ་ཆུ་གླང་གདན༔ དེ་སྟེང་རང་ཉིད་གཤིན་རྗེའི་རྒྱལ་པོ་ནི༔ སྐུ་མདོག་མཐིང་ནག་རལ་གྲིའི་གཤོག་པ་ཅན༔ དུད་ཁྲོད་ཆས་བརྒྱན་ཕྱག་
གཡས་རལ་གྲི་དང༔ གཡོན་པས་སྡིགས་མཛུབ་ལྕགས་ཀྱུས་དགྲ་བགེགས་འགུགས༔ ཆེ་བཙན་འགྲན་ཟླ་བྲལ་བའི་སྐུར་གྱུར་པའི༔ སྙིང་གའི་ཆ་སྨད་པདྨ་ཉི་མའི་སྟེང༔ གནམ་ལྕགས་
རལ་གྲི་བསྣོལ་མ་གཡོན་དུ་འཁོར༔ ལྕེ་ཉིད་གནམ་ལྕགས་རལ་གྲི་སོ་གཉིས་པ༔ རྡོ་རྗེ་སྔགས་ཀྱི་ནུས་མཐུ་རྫོགས་པར་གྱུར༔ ཅེས་གསལ་བཏབ་ལ། ཨེ་ཀ་དུ་ན་ཟློག༔ མ་ཧཱ་དུ་ན་

ཟློག༔ ས་ག་དུ་ན་ཟློག༔ ར་ཙ་དུ་ན་ཟློག༔ སུ་ཏྲ་རཀ་དུ་ན་ཟློག༔ མ་ཧཱ་རཀྴ་དུ་ན་ཟློག༔ ཨོཾ་ཨ་ཀྲོ་ཏེ་ཀ་ཤྲཱི་མཉྫུ་ཡ་མ་ར་ཙ་ཟློག༔ ཨོཾ་ཏི་སྒྱུར་ཐི་ཁྲོམ་བྷ་ལ་ཡ་ཅི་ཟློག༔ ཨོཾ་
བཛྲ་བྷ་ལིང་ཀ་ཟློག༔ དགྲ་བགེགས་བྱད་མ་ལྷ་སྲུང་དང་བཅས་པ་ལ་བྷྱོ༔ ཡ་མ་རུ་དྲ་ཙ་ཤ་ད་ར་ས༔ བྱད་མ་ལྷ་སྲུང་དང་བཅས་པའི་སྲོག་ལ་མཱ་ར་ཡ་རྦད་རྦད༔ རྩ་ལ་རྒྱུགས་རྒྱུགས༔
སྙིང་ལ་མྱོགས་མྱོགས༔ མཱ་ར་ཡ་རྦད༔ ཅེས་ཅི་རིགས་བ་བཟླས་མཐར། རང་གི་ལག་མཐིལ་གཡོན་དུ་དབའ་བོ་གཡུལ་དུ་བསད་བའི་གྲི་ཁྲག་གམ། མ་འབྱོར་ན་ཤ་དམར་བོ་གཙང་མ་དུམ་བུ་ཞིག་བཞག སྤྲོ་ན་དགྲ་བགེགས་བྱད་མ་དངོས་སུ་གསལ་ཞིང་༔
དགུག་གཞུག་དྲག་ཏུ་བྱ། གང་ལྟར་ཡང་། དམིགས་རྟེན་དགྲ་བགེགས་དངོས་སུ་གསལ་བ་གང༔ བདག་ཉིད་དཔལ་ཆེན་ཞལ་དུ་མེད་པ་ཡིས༔ སྙིང་གའི་རལ་གྲིའི་འཁོར་ལོ་ཤུགས་དྲག་འཁོར༔ སྐད་
ཅིག་ཤ་ཁྲག་དམར་ཐོར་སོང་བ་ཉིད༔ གསང་གནས་འཁོར་ལོར་གཤིན་རྗེ་མ་མོའི་ཚོགས༔ ཉི་ཟེར་རྡུལ་ལྟར་རབ་ཏུ་འཁྲིགས་པ་ཡིས༔ ཧབ་ཧབ་ཟོས་པས་ལྷག་པར་རྔམས་ཤིང་

༄༅ ། །དུངས༔ ཁྲོས་ཤིང་འཁྲུགས་ཏེ་དགྲ་བགེགས་ཚར་བཅད་གྱུར༔ ཅེས་བརྗོད་ཅིང་མིད་ལ་སྔགས་དྲག་ཏུ་བཟླ། ཉམས་རྨིས་འཚུབས་པ་སོགས་གལ་ཆེ་བའི་དུས་སུ། དགོང་མོའི་ཚེ་སྲུང་འཁོར་དང་ལྷའི་ང་རྒྱལ་ཤིན་
ཏུ་བརྟན་པས། རི་རབ་རྩེ་རུ་བདག་ཉིད་བཞུགས་པ་ཡི༔ བང་རིམ་བཞི་པའི་སྟེང་ནས་གཟའ་བདུད་ནི༔ ཤིན་ཏུ་འཇིགས་ཤིང་མི་སྡུག་གཟུགས་ཀྱི་ཁ༔ གནམ་ས་ཙམ་གདངས་མཆེ་གཙིགས་
མིག་སྟོང་འཁྱུགས༔ གནོད་བྱེད་འབྱུང་ལུས་ཟད་རྦད་འཕངས་པ་ལ༔ རྔམ་རྔམ་ཚུལ་གྱིས་འུབ་ཀྱིས་ཟོས་པར་གྱུར༔ ཅེས་གསལ་གདབ་ཅིང་། ཕྲེང་བ་ཕྱིར་བསྒྱུར་ལ་སྔགས་བགྲངས་པའི་མཐར། སླར་ཡང་
ལག་གཡས་ནམ་མཁའ་དང༔ གཡོན་པ་ས་གཉིས་བརྡབས་པའི་བར༔ དགྲ་བོ་བྱད་མ་ལྷ་སྲུང་བཅས༔ རྡུལ་ཕྲན་བཞིན་དུ་བརླག་པར་གྱུར༔ ན་མོ། བླ་མ་ཡི་བཀའ་བདེན་
པ་དང༔ སངས་རྒྱས་ཀྱི་བཀའ་བདེན་པ་དང༔ ཆོས་ཀྱི་བཀའ་བདེན་པ་དང༔ དགེ་འདུན་གྱི་བཀའ་བདེན་པ་དང༔ ཡི་དམ་ལྷ་ཚོགས་རྣམས་ཀྱི་བཀའ་བདེན་པ་དང༔ མཁའ་

འགྲོ་ཆོས་སྐྱོང་རྣམས་ཀྱི་བཀའ་བདེན་པ་དང༔ འཇམ་དཔལ་ཡང་ཟློག་ནག་པོའི་བཀའ་བདེན་པ་དང༔ སྔགས་འཆང་བདག་གི་ངག་བདེན་པའི་མཐུས༔ རྣལ་འབྱོར་པ་བདག་ཅག་
འཁོར་དང་བཅས་པའི་ཆག་ཆེ་བ༔ ཉམ་ང་བ༔ རྨི་ལམ་ངན་པ༔ མཚན་མ་ངན་པ༔ ལྟས་ངན་པ༔ ཕ་རོལ་གྱི་དམག་ཚོགས༔ རྦད་འདྲེ༔ ཟོད་གཏོང༔ བྱད་ཁ༔ ཟོར་ཁ༔ ཕུར་ཁ༔
གཏད་ཁ༔ ཁྱད་པར་དུ་ཟློག་པ་བྱེད་པའི་མཐུ་དང་ནུས་པ་ཐམས་ཅད་བྱད་མ་ཁོ་རང་གི་གཤེད་དུ་ཕོབ་ཅིག༔ རང་གཤེད་རང་ལ་ཐོབ་ཅིག༔ རང་སྲོག་རང་
གིས་ཆོད་ཅིག༔ རང་ཤ་རང་གིས་ཟོ་ཞིག༔ རང་ཁྲག་རང་གིས་འཐུངས་ཤིག༔ ཁོའི་ལྷ་སྲུང་ཐམས་ཅད་ཁོ་རང་གི་གཤེད་དུ་ཕོབ་ཅིག༔ བདག་གི་ཆོས་སྐྱོང་ཐམས་ཅད་ཁོའི་
གཤེད་དུ་ཕོབ་ཅིག༔ མཱ་ར་ཡ་ཟློག་བྷྱོ་བྷྱོ༔ ཞེས་བརྗོད་ཅིང་ཐལ་མོ་བརྡབས་བས་གཟའ་བདུད་ཆེན་པོ་འཁོར་དང་བཅས་པ་ཁྲོས་ཤིང་འཁྲུགས་ཏེ་མེ་རླུང་དུད་སྤྲིན་ཐོག་སེར་དང་བཅས་དགྲ་བོའི་ཡུལ་དུ་ཆས་པས་དགྲ་བགེགས་བྱད་མ་ལྷ་སྲུང་དང་བཅས་པ་ཁ་ཕུང་

༄༅ ། །རྗེས་མེད་དུ་བརླག་པར་གྱུར་པའི་མོས་བ་བྱ་བའམ། ཡང་ན་རྒྱ་མཚོའི་ཀློང་དུ་ཐིམ་པར་བསམ་ལ་འཛིན་མེད་ཀྱི་ལྟ་བས་རྒྱས་གདབ། ཁྱད་པར་གྱི་དམིགས་པ་འདི་མི་བྱེད་ན་ཡང་ཐལ་རྡེབ་གོང་བཞིན་བྱ་བ་ལེགས། ཐུན་གྱི་མཐར། གཤིན་རྗེ་གཤེད་
པོའི་ལྷ་ཚོགས་ཀྱིས། །གནོད་བྱེད་དགྲ་བགེགས་མ་ལུས་པ། །ལུས་ངག་ཐལ་བའི་རྡུལ་བཞིན་རློག །རྣམ་ཤེས་ཆོས་ཀྱི་དབྱིངས་སུ་སྤོར། །དགེ་བ་འདི་ཡིས་མྱུར་དུ་བདག །གཤིན་རྗེ་གཤེད་
པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་བསྔོ་སྨོན་བྱའོ། །ཡང་རྒྱལ་འགོང་ལྟ་བུའི་ཟད་འདྲེས་གནོད་པའི་རྟགས་བྱུང་ན་མལ་ལོག་ཏུ་ཨར་གཏད་བྱ་བ་ནི། ཕུང་ཤུལ་གྱི་
ས་དང་རོ་སོལ་ལས་བྱས་པའི་སཙྪནག་པོ་རྟེན་འབྲེལ་སྙིང་བོ་མེད་པ་ཞིག་གི་ནང་གྲུ་གསུམ་དུ་བྲུ། དེའི་ནང་དུ་དུག་ཤོག་ལ་དུག་ཁྲག་གིས་གནོད་བྱེད་ཀྱི་ལིདྨ་རིད་ཅིང་སྐེམས་ལ་ཉམ་ཐག་པའི་རྣམ་པ་ཅན་རྐང་ལག་ལྕགས་སྒྲོག་གིས་བསྡམས་པའི་སྙིང་གར་གོང་གི་དྲག་སྔགས་གཡོན་སྐོར་དུ་བྲི། དུག་
ཁྲག་གིས་བྱུག །བདག་བསྐྱེད་སྔོན་དུ་འགྲོ་བས་དགུག་གཞུག་དྲག་ཏུ་བྱ། ཕྱི་ནང་ལོག་ཏུ་དྲིལ་ལ་སྐུད་པ་སྔོ་དམར་གྱིས་དཀྲི། སཱཙྩའི་ནང་དུ་བཅུག་སྟེ་ཞབས་བསྡམས་པ་ལ་རྡོ་རྗེ་རྒྱ་གྲམ་བྲི། རང་གི་མལ་འོག་ཏུ་དོང་གྲུ་གསུམ་བྲུས་བའི་ནང་མགོ་གཞུག་ལྡོག་ཏེ་བཅུག རོགཡམ་རྒྱ་གྲམ་བྲིས་

པས་ཁ་བཅད་ལ་རྡོ་རྗེའི་རང་བཞིན་གྱི་རི་རབ་ཆེན་པོས་མནན་བར་བསམ། དེའི་སྟེང་དུ་རང་གི་མལ་བཅས་ལ་དབལ་གཤིན་རྗེ་གཤེད་ཀྱི་ལྷ་སྐུའི་གསལ་སྣང་དང་། སྟོང་ཉིད་རྟོགས་པའི་ཏིང་ངེ་འཛིན་ཟུང་དུ་འབྲེལ་པའི་ང་རྒྱལ་བརྟན་པོས་དུས་རྟག་ཏུ་འཆོར་བ་མེད་པར་མནན་པར་བསམ་མོ། །
ཞེས་པའང་འཇམ་དབལ་ཁྲག་འཐུང་གི་རིག་བ་འཛིན་པ་མཉྫུ་ཤྲཱི་མི་ཏྲའི་གདམས་པ་ཆེས་ཤིན་ཏུ་ཟབ་ཅིང་གཉན་བའི་སྙིང་པོ་ཆོས་ཀྱི་རྒྱལ་བོ་འགྲོ་འདུལ་བྲཛྙཱ་རསྨིའི་ཟབ་གཏེར་ལས་བྱུང་བ་ལྟར་མན་ངག་ཞལ་ཤེས་ཀྱིས་བརྒྱན་ཏེ་མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་བོས་ཤིན་ཏུ་གསལ་
བར་བྲིས་བ་སརྦ་ཤ་ཏཱུ་བི་གྷྣན་དྷརྨ་དྷཱ་ཏུ་མཱ་རཾ་ཀུ་རུ། །

༄༅། །ས་བདག་ཉེས་བ་ཀུན་སེལ་གྱི་གདམས་བ་བཀླགས་ཆོག་ཏུ་བཀོད་བ་དགེ་ལེགས་སྤྲིན་ཕུང་ཞེས་བྱ་བ་བཞུགས་སོ། །

༄༅། །ན་མོ་གུ་རུ་མུ་ནེནྡྲཱ་ཡ། དེ་ལ་སངས་རྒྱས་གཉིས་པ་སློབ་དཔོན་ཆེན་པོའི་རྡོ་རྗེའི་གསུང་ལས། རྣལ་འབྱོར་གང་ཞིག་ལམ་དུ་འཇུག་པ་དང༔ གནས་བཙལ་བ་དང་ས་བཟུང་རོ་འདོན་དང༔ ཤིད་བྱེད་རབ་གནས་ལ་སོགས་དུས་རྣམས་སུ༔ དུས་
བརྩིས་འཁྲུལ་དང་ནོར་བས་བར་ཆད་རྐྱེན༔ ནད་དང་སྡུག་བསྔལ་འཁོན་གཅུགས་དགྲ་གདོན་གདུང༔ དེ་དུས་གདམས་པ་འདི་དང་ལྡན་གྱུརན༔ ཕྱོགས་ངན་བདུད་གཅོད་གསང་ཀེག་རུ་འཛིན་དང༔ མདུན་ཕུང་གང་ལའང་ཉམ་ང་མི་དགོས་ཤིང༔ རྟེན་བཞེངས་ཕོ་བྲང་འདེབས་དང་ས་
སྒོ་སློང༔ རོ་དང་བག་མའི་ལམ་སོགས་ནོར་འཁྲུལ་སེལ༔ བུ་ནོར་ཆོས་དང་བཀྲ་ཤིས་རིགས་བརྒྱུད་འཕེལ༔ ཞེས་གསུངས་པ་ལྟར་ནམ་བྱ་བའི་དུས་དང་དགོས་བ་སོགས་ངེས་པར་བྱས་ཏེ། རང་ཉིད་ལས་བྱ་བའི་ཕྱོགས་སུ་ཁ་བལྟས་པའི་གཡས་སུ་འཛོམས་ན་སྟེགས་བུའི་ཁར་ཐུབ་བའི་སྐུ་
རབ་གནས་དང་ལྡན་པའི་མདུན་དུ་མཆོད་པ་ཅི་འབྱོར་བཤམ། ཕྱོགས་ཐུབ་ཀྱི་ཕྱར་དར་དང་རྫས་སོགས་ཡོད་ན་འཕྱར། མདུན་དུ་གསེར་སྐྱེམས་བཤམ། སངས་རྒྱས་ཆོས་དང་སོགས་སྐྱབས་སེམས་དང་། ཨོཾ་སྭ་བྷཱ་ཝ་སོགས། སྟོང་པའི་ངང་ལས་པད་
ཟླའི་གདན་གྱི་སྟེང་། །རང་ཉིད་ཐུབ་དབང་གསེར་མདོག་མཚན་དཔེས་མཛེས། །ས་གནོན་མཉམ་བཞག་ཆོས་གོས་རྣམ་གསུམ་གསོལ། །རྡོ་རྗེའི་སྐྱིལ་ཀྲུང་འོད་ཟེར་འབར་བར་གྱུར། །ཅེས་

༄༅། །གསལ་བཏབ་ལ། ཏདྱ་ཐཱ། ཨོཾ་མུ་ནི་མུ་ནི་མ་ཧཱ་མུ་ན་ཡེ་སྭཱ་ཧཱ་ཞེས་ཅི་ནུས་བཟླ། གསེར་སྐྱེམས་བྱིན་གྱིས་བརླབས་ལ་སྡེ་བརྒྱད་ཆ་སྙོམས་ལྟར་བྱས། དེ་ནས་ཐལ་མོ་སྦྱར་ཏེ། བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ༔ ན་མོ་རཏྣ་ཏྲ་ཡཱ་ཡ༔ ཨོཾ་ཡེ་དྷརྨཱཿ་ཧེ་ཏུ་པྲ་བྷ་ཝཱ་ཧེ་དུནྟེ་ཥཱནྟ་ཐཱ་ག་ཏོ་ཧྱ་ཝ་དཏ༔ ཏེ་ཥཱཉྩ་
ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎ་ཡེ་སྭཱ་ཧཱ༔ ཨོ་ཨ་ཀ་ནི་ནི་ཀ་ནི་ཨ་བྱི་ལ་མཎྜ་ལ་མ་ཡེ་སྭཱ་ཧཱ༔ ཅི་ནུས་བཟླ། རང་ཉིད་ཐུབ་པའི་ཞལ་ནི་ཕྱོགས་བཅུ་རུ༔ མ་འགགས་གསལ་བའི་སྐུ་ལས་
འཕྲོས་པའི་འོད༔ ས་འོག་ས་སྟེང་ས་བླའི་ཕྱོགས་མཚམས་བཅུར༔ འཕྲོས་པས་སྣང་སྲིད་འཁོར་ལོར་བསྐོར་བ་ལས༔ འོད་ཟེར་འདོད་པའི་དོན་རྣམས་འགྲུབ་བྱེད་པའི༔ སངས་
རྒྱས་སྐུ་གསུང་ཐུགས་སུ་གསལ་བ་ཡིས༔ སྣང་སྲིད་མཉེས་བྱེད་ཕྱག་རྒྱ་བཅས་པ་ཡིས༔ སྐྱོན་སྦྱངས་ཡོན་ཏན་མ་ལུས་སྤེལ་བར་གྱུར༔ ཅེས་བརྗོད་ཅིང་བསམས་ལ་ཐལ་མོ་ཁོང་སྟོང་དུ་སྦྱར་བ་ཕྱོགས་མཚམས་

ཀུན་ཏུག་ཡས་སྐོར་དང་གཡོན་སྐོར་ལན་བཅུ་གཉིས་བྱ་ཞིང་སྔགས་བཟླས་མཐར། བྱི་བ་གླང་སྟག་ཡོས་འབྲུག་སྦྲུལ་དང་རྟ༔ ལུག་སྤྲེལ་བྱ་ཁྱི་ཕག་གི་ལོ་ཟླ་དུས༔ སྤར་སྨེ་ས་བདག་ཀླུ་གཉན་ལ་སོགས་པ༔ ཐམས་
ཅད་བྱང་ཆུབ་ཆེན་པོར་དག་གྱུར་ཅིག༔ ཅེས་དང་མདོ་རྒྱུད་ལས་བྱུང་བའི་བཀྲ་ཤིས་རྒྱས་བ་གང་ཤེས་བརྗོད་ཅིང་མེ་ཏོག་ཕྱོགས་ཀུན་བཏོར། དེ་ལྟར་བགྱིས་པའི་ཕན་ཡོན་ཀྱང་གཞུང་ལས། དེ་ལྟར་བརྗོད་པས་ཕྱོགས་ངན་ཀུན་ལས་གྲོལ༔ ལེགས་པ་ཀུན་འགྲུབ་ཐམས་ཅད་
སེམས་ཀྱི་གཟུགས༔ རྣམ་པར་རྟོག་པ་ཐམས་ཅད་དོན་དུ་འགྱུར༔ དུས་ཀྱི་མཐའ་མ་ལོ་ཟླ་དུས་ཀྱི་རྩིས༔ གོནོར་ཆད་ལྷག་རྩོད་པ་རྒྱས་དུས་སུ༔ འདི་ཡིས་དུས་གསུམ་དུས་མེད་བདེ་ལེགས་སྟེར༔ ཞེས་གསུངས་པ་ལྟར་ཤེས་བར་བྱའོ། །འདིའང་འགྲོ་འདུལ་བྲཛྙཱ་རསྨིའི་ཟབ་གཏེར་ལས་
བྱུང་བ་ཕྱག་ལེན་ཤིན་ཏུ་གསལ་བར་མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་བོས་བྲིས་པ་སརྦ་དཱ་སུ་ཤྲེཡོ་བྷ་ཝནྟུ། །

༄༅། །ནང་སྒྲུབ་པདྨའི་སྙིང་ཞུན་ལ་སྦྱོར་བའི་སྦྲོས་མེད་ཀྱི་སྔགས་བྱང་ནི།

༄༅། །ཐུགས་ཀའི་འོད་ཟེར་དམར་པོ་ཡིས། །སྒྲུབ་བྱའི་སྙིང་ཁར་ཐིམ་པ་ཡིས། ཡིད་གཡོས་སྙིང་འགུལ་སེམས་འཕྱོ་སྟེ། །བདག་གི་དྲུང་དུ་འདུད་པའི་མོད། །བཀྲགས་མདངས་
གཟི་བརྗིད་བསོད་ནམས་དཔལ། །འུབ་འུབ་བདག་ཐིམ་གཟི་བརྗིད་འབར། །ཨོཾ་ཀུ་རུ་ཀུལླེ་ཧྲཱི༔ ཆེ་གེ་མོ། ཎྲྀ་ཨ་ཀཪྴ་ཡ་ཛ༔ ཝ་ཤང་ཀུ་རུ་སྭཱཧཱ༔ ཅེས་བཟླས་ཟས་ནོར་ལ་དམིགས་ན། ཐུགས་
ཀའི་འོད་ཟེར་དམར་སེར་གྱིས༔ ལྷ་ཀླུ་གནོད་སྦྱིན་ནོར་ལྷ་ཡི༔ རྒྱུད་བསྐུལ་ལོ་ཀའི་མི་སེམས་གཡོས། །འཇིག་རྟེན་སྲིད་པའི་ནོར་རྫས་ཀུན། །རྩ་སྦུར་རླུང་གིས་བསྡུས་བཞིན་དུ། །བདག་
གི་གནས་ཁང་ཡུལ་ཀུན་ཁེངས། །བསོད་ནམས་ལོངས་སྤྱོད་ཆེར་རྒྱས་ཤིང་། །དབང་བཅུའི་གཟི་བྱིན་འབར་བར་མོས། །ཨོཾ་ཀུ་རུ་ཀུལླེ་ཧྲཱིཿཙྩལོ་ཀ་སརྦ་བ་སུ་རཏྣ་ན་ན་ཁ་དྷེ་བིད་དྷི་༼པུཥཊི་༽
ཀུ་རུ་ཧོ་སྭཱ་ཧཱ༔ ཅེས་བཟླས་དེ་ནི་མན་ངག་གོ །སློབ་མ་རིན་རྡོར་དེའི་བསྐུལ་ངོར། འཇིགས་མེད་བདྨ་དྲག་བོས་སོ། །དགེའོ། །

༄༅། །དམ་པ་རིགས་བརྒྱའི་ལྷ་དབང་གི་བཀོལ་བྱང་བཞུགས་སོ། །

༄༅། །ཧཱུྃ༔ ཆོས་རྣམས་རྣམ་དག་ཡེ་ནས་ལྷུན་གྱིས་གྲུབ། །བྱ་བ་བྱེད་དང་ཡིད་ཆོས་རྣམ་པར་དག །ནམ་མཁའི་མཐའ་བཞིན་ཀུན་ལ་སྙོམས་མཛད་པ། །ཀུན་བཟང་ཡབ་ཡུམ་
གཉིས་ཀྱིས་དབང་བསྐུར་རོ། །ཧཱུྃ་ཨ་ཨ་བྷི་ཥིཉྩཱ་མཾ༔ ཧཱུྃ༔ ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་
རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་པས་དབང་བསྐུར་རོ། །ཧཱུྃ་ཨོཾ་སྭཱ་ཨཱྃ་ཧཱ་ཨ་བྷི་ཥིཉྩ་མཾ༔ ཧཱུྃ༔ ངོ་མཚར་ཕོ་བྲང་བདེ་བར་གཤེགས་པའི་ཡུམ། །དུས་
གསུམ་རྒྱལ་བ་ཐམས་ཅད་སྐྱེད་མཛད་མ། །རིགས་ཀྱི་ཡུམ་གྱུར་རྣམས་ཀྱིས་དབང་བསྐུར་རོ། །མཱྃ་ལཱྃ་མཱྃ་པཱྃ་ཏཱྃ་ཨ་བྷི་ཥིཉྩཱ་མཾ༔ ཧཱུྃ༔ རྣམ་ཤེས་དབང་པོ་དག་པ་སྐུ་གསུང་ཐུགས། །

༄༅། །བདེ་བར་གཤེགས་པ་རྣམས་ཀྱི་སྲས་མཆོག་སྟེ། །སེམས་དཔའ་ཆེན་པོ་བརྒྱད་ཀྱིས་དབང་བསྐུར་རོ། །མ་ཧཱ་སཏཱ་ཨ་བྷི་ཥིཉྩཱ་མི༔ ཧཱུྃ༔ སྒེག་མོ་ཕྲེང་ཐོགས་རིན་
ཆེན་གླུ་གར་ཅན། །ནམ་མཁའ་མཉམ་པའི་མཆོད་པས་རྒྱལ་བ་མཆོད། །བྱང་ཆུབ་ལྷ་མོའི་ཚོགས་ཀྱིས་དབང་བསྐུར་རོ། །བོ་དྷི་དེ་ཝཱི་ཨབྷི་ཥིཉྩཱ་མི༔ ཧཱུྃ༔ བདུག་སྤོས་མེ་ཏོག་
མར་མེ་དྲི་ཆབ་མ། །རྒྱལ་བ་རྒྱ་མཚོ་རྣམས་ལ་མཆོད་འབུལ་མ། །མཆོད་པའི་ལྷ་མོ་རྣམས་ཀྱིས་དབང་བསྐུར་རོ། །པཱུ་ཛ་དེ་ཝཱི་ཨ་བྷི་ཥིཉྩཱ་མི༔ ཧཱུྃ༔ དྲག་ཤུལ་ཐབས་ཀྱིས་འགྲོ་བ་
འདུལ་མཛད་པ། །ཚད་མེད་བཞི་ལྡན་སྒོ་བཞི་ཐུབ་པར་སྲུང་། །ཏ་ཀྲྀ་སྒོ་བ་བཞི་ཡིས་དབང་བསྐུར་རོ། །ཧཱུྃ་ཧཱུྃ་ཧཱུྃ་ཧཱུྃ་ཨ་བྷི་ཥིཉྩཱ་མི༔ ཧཱུྃ༔ རྟག་ཆད་མཐར་ཕྱིན་གསང་བ་ཡུམ་
གྱི་ངང་། །ལྕགས་ཀྱུ་ཞགས་པ་ལྕགས་སྒྲོག་དྲིལ་འཁྲོལ་མ། །སྒོ་མ་ཆེན་མོ་བཞི་ཡིས་དབང་བསྐུར་རོ། །ཛཿཧཱུྃ་བྃ་ཧོཿཨ་བྷི་ཥིཉྩཱ་མི༔ ཧཱུྃ༔ སྟེང་འོག་ཕྱོགས་བཞི་འཇིག་རྟེན་འདུལ་

མཛད་གཙོ། །ཉོན་མོངས་དྲུག་འཛོམས་རྒྱུད་དྲུག་དག་པར་སྦྱོང། །བཅོམ་ལྡན་ཐུབ་པ་དྲུག་གིས་དབང་བསྐུར་རོ། །སརྦ་མུ་ནེ་ཨ་བྷི་ཥིཉྩཱ་མི༔ ཧཱུྃ༔ འཇིགས་བྱེད་འདས་པའི་དུས་
ན་མངོན་བྱུང་བ། །གདུག་པ་འདུལ་ཕྱིར་དུས་ལས་མི་འདའ་བའི། །དཔལ་ཆེན་ཧེ་རུ་ཀ་རྣམས་ཀྱིས་དབང་བསྐུར་རོ། །སརྦ་ཤྲཱི་ཧེ་རུ་ཀ་ཨ་བྷི་ཥིཉྩཱ་མི༔ ཧཱུྃ༔ ཁྲོ་མོ་དབང་ཕྱུག་སྐུ་
ལ་འཁྲིལ་མཛད་ཅིང་། །མཁའ་འགྲོ་མི་བཟད་འབར་བའི་སྤྲིན་འཕྲོ་མ། །གདུག་པ་འདུལ་མཛད་ཡུམ་གྱིས་དབང་བསྐུར་རོ། །སརྦ་ཀྲོ་དྷི་ཤྭ་རི་ཨ་བྷི་ཥིཉྩཱ་མི༔ ཧཱུྃ༔ བསྐལ་པ་
མེ་ལྟར་འབར་བའི་ཀློང་དཀྱིལ་ནས། །ཡེ་ཤེས་སྐུ་མཆོག་འཇིགས་བྱེད་རྒྱན་གྱིས་བཞུགས། །ཁྲོ་མོ་ཆེན་མོ་བརྒྱད་ཀྱིས་དབང་བསྐུར་རོ། །ཧ་ཨ་བྷི་ཥིཉྩཱ་མི༔ ཧཱུྃ༔ ནམ་
མཁའི་ལུས་ཅན་གར་ཡང་ཐོགས་མེད་ཅིང་། །འདོད་དགུར་སྒྱུར་བའི་གཟུགས་ཅན་འཕྲུལ་མོ་ཆེ། །ཕྲ་མེན་ཆེན་མོ་བརྒྱད་ཀྱིས་དབང་བསྐུར་རོ། །ཧེ་ཨ་བྷི་ཨ་བྷི་ཥིཉྩཱ་མི༔ ཧཱུྃ༔

༄༅། །རྡོ་རྗེ་གདོང་མོ་ཕོ་ཉ་མགྱོགས་མ་བཞི། །ཤར་ལྷོ་ནུབ་བྱང་སྒོ་བཞི་ཐུབ་པར་སྲུང་། །སྒོ་སྐྱོང་ཁྲོ་མོ་བཞི་ཡིས་དབང་བསྐུར་རོ། །ཛཿཧཱུྃ་བྃ་ཧོཿཨ་བྷི་ཥིཉྩཱ་མི༔ ཧཱུྃ༔ དཔལ་གྱི་།
འཁོར་ཚོགས་བཛྲ་ཨཱ་རལླི། །མཁའ་ལ་ཤུགས་འགྲོ་མ་ཚོགས་དབང་ཕྱུག་མ། །རྣལ་འབྱོར་ཉི་ཤུ་བརྒྱད་ཀྱིས་དབང་བསྐུར་རོ། །བྷྱོ་བྷྱོ་བྷྱོ་བྷྱོ་ཨ་བྷི་ཥིཉྩཱམི༔ ཤིན་ཏུ་བསྡུ་ན། མི་རྟོག་
རྡོ་རྗེ་ཐབས་ཀྱི་ཡེ་ཤེས་ནི། །དམིགས་མེད་ཤེས་རབ་ཡུམ་གྱི་ངང་དུ་རྟོགས། །ཐུགས་རྗེའི་བྱེ་བྲག་སྣ་ཚོགས་ཅིར་ཡང་སྟོན། །ཞི་ཁྲོ་རབ་འབྱམས་རྒྱལ་བས་དབང་བསྐུར་རོ། །ཞེས་དང་། རྩ་སྔགས་
སམ། ཡི་གེ་བརྒྱ་བའི་མཐར། བཛྲཱི་བྷ་ཝ་ཨ་བྷི་ཥིཉྩ་མི༔ ཞེས་དབང་བསྐུར་བས། འདི་ལྟར་སྣང་བའི་ཆོས་ཐམས་ཅད་དམ་པ་རིགས་བརྒྱའི་ངོ་བོར་དག་ཅིང་། དེ་ཡང་རང་སེམས་ལྷག་པ་བདེན་གཉིས་
དབྱེར་མེད་གསང་ཆེན་རིགས་གཅིག་ཏུ་རྣམ་པར་དག་པ་ཡིན་ནོ། །ཞེས་རྟོག་བ་བསྐྱེད་དོ། ། །

༄༅། །འཁོར་ལོས་མཚོན་པའི་གསུང་རྟེན་སྤྱི་ཁྱབ་ལ་རབ་གནས་བྱ་བའི་ཆོ་ག་ཕྱག་རྒྱ་བཞི་ལྡན་ཞེས་བྱ་བ་བཞུགས་སོ། །

༄༅། །རབ་འབྱམས་ཞི་དང་ཁྲོ་བོ་ཡི། །དཀྱིལ་འཁོར་ཀུན་གྱི་འཁོར་ལོའི་མགོན། །སྣང་སྲིད་ཟིལ་གནོན་པདྨ་ལ། །བཏུད་ནས་གསུང་རྟེན་ལྷག་གནས་བྲི། །དེ་ཡང་རྩོད་པ་ཐམས་ཅད་དང་བྲལ་ཞིང་དབྱད་བ་གསུམ་གྱི་འཕྲུལ་རྒྱས་ལེགས་པར་བསྲུངས་པའི་མཆོག་གཏེར་
ཤིན་ཏུ་གསང་བ་ཤོག་གསེར་གྱི་དྲི་མ་ཐུལ་ལེ་བ་ཞིག་གི་རྒྱུད་ལས། གསུང་རྟེན་གླེགས་བམ་རིགས་གྱུར་པ༔ ཀུན་ལ་རབ་གནས་འདི་ཉིད་གཅེས༔ གང་ལ་གང་དགོས་སྦྱར་ཤེས་བྱ༔ ཞེས་རྡོ་རྗེའི་ལུང་གིས་སྐབས་དབྱེ་བ་བཞིན་དོན་གཉེར་ཅན་གྱི་ཆེད་དུ་ལྷག་པའི་བསམ་
པས་འཁོར་ལོ་དང་གླེགས་བམ་བ་སོགས་ཏེ་གསུང་གི་རྟེན་ལ་གཏོགས་སོ་ཅོག་ལ་རབ་གནས་བགྱི་ཐབས་ཀྱི་ཕྲིན་ལས་སྤྱི་འདོམས་སུ་བཤད་བར་བྱ་སྟེ། དེ་ལ་དང་བོར་རབ་ཏུ་གནས་བྱའི་རྟེན་གང་དང་གང་གི་ལུགས་སུ་ཚུལ་ལྡན་དུ་བསྒྲུབ་པ་དེ་ལ་ཞི་དྲག་འཇམ་རྩུབ་སོགས་སོ་སོའི་སྒོས་
གནད་ཀྱིས་ཕྱེ་བའི་རྫས་དང་དྲི་སྨན་སོགས་ཚུལ་བཞིན་དུ་བྱུག་ཅིང་སྤྲིན་འཁོར་ལོ་སོགས་ལ་འབྱུང་ཁྲུས་བྱེད་བ་ཡང་འཐད། དེ་ནས་ཡི་དམ་གང་ལ་བརྟེན་པ་དེའི་དཀྱིལ་འཁོར་སྒྲོས་བ་རྒྱས་བསྡུས་དང་བསྟུན་པར་བཤམས་པའི་དབུས་སུ་ཞལ་རང་ལ་ཕྱོགས་པར་བཞག སྲུང་བ་ལྟ་བུ་ཡིན་ན་

༄༅། །བཀྲམ་ནས་བཞག་པའི་སྲུང་ངས་ཀྱང་ཉེ་ལོགས་སུ་དགོད་ཅིང་། ཉེར་སྤྱོད་དང་སྨན་གཏོར་རཀྟ་སོགས་ཀྱང་བཤམ། དེ་ནས་འཁོར་ལོ་སོགས་ཀྱི་ཚེ་གང་ཡིན་དེ་གའི་ཡི་དམ་བདག་མདུན་ཟུང་འཇུག་ཨ་ཏིའི་རྣལ་འབྱོར་དུ་བསྐྱེད་པའིམདུན་བསྐྱེད་འཁོར་ལོ་དག་
ལ་དམིགས། དྲག་བོའི་ང་རྒྱལ་ལ་གནས་པས་བགེགས་བསྐྲད་གུ་གུལ་བདུག ལས་གཞུང་མཐར་ཆགས་སུ་བྱས་རྗེས། བཟླས་བའི་ཚེ་ལས་བཞི་གང་ཡིན་གྱི་འགྲོས་དང་བསྟུན་པའི་འོད་ཟེར་སྤྲོ་བསྡུ་བྱ་ཞིང་མདུན་བསྐྱེད་ལ་གཟི་བྱིན་བསྐྱེད། རྩ་སྔགས་གང་ཡིན་གྱི་ཤམ་བུར། ཨོ་
ཛྙཱ་ན་ཨཱ་བེ་ཤ་ཡ་སུ་པྲ་ཏིཥྛ་བཛྲ་ཡེ་སྭཱ་ཧཱ། བཏགས་བ་ཅི་ནུས་བཟླས་རྗེས་སྦྲོ་ན་ཚོགས་མཆོད་བྱ། ལས་གང་ཡིན་འགྲུབ་བའི་ཕྲིན་ལས་འཆོལ། །དེ་ནས་ཞལ་བསྒྱུར་བ་ནི། །
ཡིག་འབྲུའི་རྣམ་པར་གྱུར་པ་གསུང་མཆོག་སྣང་བ་མཐའ་ཡས་ངོ་བོར་གྱུར། ཅེས་བརྗོད་ཅིང་བསམ། ཧཱུྃ༔ སྣང་བ་མཐའ་ཡས་བཅོམ་ལྡན་འདས༔ དུས་གསུམ་སངས་རྒྱས་གསུང་གི་ལྷ༔ ཆོས་

སྒོ་བརྒྱད་ཁྲི་བཞི་སྟོང་དབྱིངས༔ ལྷ་ཡི་ལྷ་ཁྱོད་བདག་ལ་དགོངས༔ བསྟན་པའི་གཙོ་ལ་ཕྱག་འཚལ་ལོ༔ ཨོཾ་ཨཱ་ཧཱུྃ༔ ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་སྭཱ་ཧཱ༔ ཨོཾ་ཨཱཿཧཱུྃ་གསུམ་
སྐུ་གསུང་ཐུགས༔ སྒྲ་གྲགས་གསར་བྱུང་གསུང་གི་སྒྲ༔ ཆོས་ཉིད་སྐྱེ་མེད་ཀློང་ནས་བྱུང༔ ཐུགས་རྗེའི་ཆོ་འཕྲུལ་བླ་ན་མེད༔ ཨ་ཨཱ༔ ཨི་ཨཱིཿ  ཨུ་ཨཱུ༔ རྀ་རཱྀ༔ ལྀ་ལཱྀཿ ཨེ་ཨཱཻཿ ཨོ་ཨཱོོཿ ཨཾ་ཨཱཿ
ཀ་ཁ་ག་གྷ་ང༔ ཙ་ཚ་ཛ་ཛྷ་ཉ༔ ཊ་ཋ་ཌ་ཌྷ་ཎ ཏ་ཐ་ད་དྷ་ན པ་ཕ་བ་བྷ་མ ཡ་ར་ལ་ཝ༔ ཤ་ཥ་ས་ཧཀྵ༔ ཨོཾ་ཨཱཿཧཱུྃ་ཧྲཱིཿ དུས་གསུམ་སངས་རྒྱས་
བྱིན་རླབས་ལས༔ གླེགས་བམ་༼འཁོར་ལོའི་ཤེས་རབ་མྱུར་ཆོག༽ ཡི་གེ་ཐམས་ཅད་ནི༔ ནམ་མཁའི་དབྱིངས་སུ་གསལ་བར་ཤར༔ ཡེ་ཤེས་ལྔ་ཡི་འོད་མདངས་འཚེར༔ ཨོཾ་ཧཱུྃ་ཏྲཱཾ་ཧྲཱི་ཨཿ མཱུཾ་ལཱཾ་མཱཾ་པཱཾ་
ཏཱཾ༔ཧྲཱི༔ དུས་གསུམ་སངས་རྒྱས་སྐུ་ལྔའི་ཆོ་འཕྲུལ་ལས༔ བཅོམ་ལྡན་ཤཱཀྱ་ཐུབ་པའི་ཐུགས་རྗེ་དང༔ འཛམ་གླིང་སེམས་ཅན་རྣམས་ཀྱི་དཔལ་འབྱོར་དང༔ ནམ་མཁའི་

༄༅། །འོད་སྣང་འཁྲིགས་པའི་ཡེ་ཤེས་སྩལ༔ འབྱུང་བ་རྣམ་པ་ལྔ་ཡི་ཆོ་རོལ་ལས༔ རྒྱ་གར་ཡི་གེ་ཨ་ཀྴ་ལྔ་བཅུ་སྲིད༔ དེ་ལས་གཅེས་བསྡུས་བོད་ཡིག་སུམ་ཅུ་སྟེ༔ བདེ་
གཤེགས་སྐུ་སྤྲུལ་འཕྲུལ་གྱི་ཡི་གེ་རྣམས༔ རང་བཞིན་ཡི་གེའི་འཁོར་ལོ་ཆེན་པོ་ནས༔ གཟུགས་བརྙན་གསལ་བའི་ཡི་གེ་དམ་པ་འདིར༔ སྤྱན་འདྲེན་མཆོད་པའི་སླད་དུ་གཤེགས་སུ་
གསོལ༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ ཀ་ཁ་ག་ང་བཞི་ནི་ནམ་མཁའི་ཁམས༔ ཆོས་ཀྱི་དབྱིངས་ཀྱི་ཡེ་ཤེས་ངོ་བོ་ཉིད༔ ཐུགས་རྗེ་མི་ཟད་སེམས་ཅན་ཀུན་
ལ་ཁྱབ༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ ཅ་ཆ་ཇ་ཉ་བཞི་ནི་ནམ་མཁའི་ཁམས༔ སོར་རྟོག་ཀུན་རྟོག་ཡེ་ཤེས་ངོ་བོ་ཉིད༔ ཁམས་གསུམ་འདོད་ཆགས་གྲང་བའི་
ནད་རྣམས་སེལ༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ ཏ་ཐ་ད་ན་བཞི་ནི་ས་ཡི་ཁམས༔ མཉམ་པ་ཉིད་ཀྱི་ཡེ་ཤེས་ངོ་བོ་ཉིད༔ བརྟེན་བྱེད་སེམས་ཅན་ཀུན་གྱི་རྟེན་

དུ་གྱུར༔ འགྲོ་བའི་དོན་ཏུ་བརྟན་པར་བཞུགས་སུ་གསོལ༔ པ་ཕ་བ་མ་ཝ་ལྔ་ཆུ་ཡིག་སྟེ༔ མེ་ལོང་ལྟ་བུའི་ཡེ་ཤེས་ངོ་བོ་ཉིད༔ བརླན་བྱེད་བདུད་རྩི་ཀུན་ལ་ཆར་ལྟར་འབབ༔ འགྲོ་
བའི་དོན་དུ་བརྟན་པར་བཞུགས་སུ་གསོལ༔ ཙ་ཚ་ཛ་གསུམ་མེ་ཡི་ཁམས་ལས་ཤར༔ བྱ་བ་གྲུབ་པའི་ཡེ་ཤེས་ངོ་བོ་ཉིད༔ སྣང་གསལ་སྒྲོན་མེས་སེམས་ཅན་མ་རིག་སེལ༔ འགྲོ་
བའི་དོན་དུ་བརྟན་པར་བཞུགས་སུ་གསོལ༔ ཞ་ཟ་འ་ཡ་བདེ་གཤེགས་སྤྲུལ་པའི་སྲས༔ རང་བྱུང་ཀློང་གྱུར་ཡེ་ཤེས་ངོ་བོ་ཉིད༔ ཐུགས་རྗེས་སེམས་ཅན་ཀུན་ལ་ཁྱབ་པར་གཟིགས༔ 
འགྲོ་བའི་དོན་དུ་བརྟན་པར་བཞུགས་སུ་གསོལ༔ ར་ལ་ཤ་ས་ཧ་ལྔ་མེ་ཁམས་དང༔ ས་ལས་སྤྲུལ་པའི་རང་བྱུང་ཡི་གེ་སྟེ༔ ཐབས་དང་ཤེས་རབ་ཡེ་ཤེས་མཆོག་གི་སྐུ༔ སྐྱེ་འགྲོ་
སེམས་ཅན་ཀུན་གྱི་སྡོང་གྲོགས་བྱེད༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ ཨ་ནི་སངས་རྒྱས་ཀུན་གྱི་ཐུགས་ཀྱི་བཅུད༔ ཆོས་ཉིད་དོན་ལ་སྐྱེ་བ་མེད་པའི་སྐུ༔ རང་

༄༅། །བྱུང་ཡེ་ཤེས་རང་ལས་སྣང་བར་བྱེད༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ ཨོཾ་ཨཱཿཧཱུྃགསུམ་སྐུ་གསུམ་འདུས་པའི་དོན༔ བྱིན་རླབས་ཀློང་ཡངས་རང་
བཞིན་འོད་དུ་གསལ༔ ཁམས་གསུམ་སེམས་ཅན་སྐུ་གསུམ་དོན་ལ་སྦྱོར༔ འགྲོ་བའི་དོན་དུ་བརྟན་པར་བཞུགས་སུ་གསོལ༔ དེ་ལས་སྤྲོས་པའི་གུག་འགྲེང་ན་རོ་དང༔ ཞབས་ཀྱུ་
ཡ་བཏགས་ར་བཏགས་སྤྲུལ་པའི་སྐུ༔ གང་ལ་གང་འཚམས་སྟོན་པའི་ཐུགས་རྗེ་ཅན༔ འགྲོ་བའི་དོན་ལ་བརྟན་པར་བཞུགས་སུ་གསོལ༔ མཐུག་པོ་ལྔ་དང་ལོག་དྲུག་མཐར་ཟད་དང༔ 
དབྱངས་ཀྱི་ཡི་གེ་རང་རིག་བཅུ་དྲུག་དང༔ ཕོ་ཡིག་ཐབས་དང་མོ་ཡིག་ཤེས་རབ་དང༔ མ་ནིང་ཡི་གེ་དབྱིངས་དང་རིག་པ་སྟེ༔ སྤྲུལ་པའི་ཡི་གེ་རྣམས་ལ་ཕྱག་འཚལ་བསྟོད༔ ཧྲཱིཿ
ཡི་གེའི་དངོས་པོ་ཐམས་ཅད་ནི༔ སངས་རྒྱས་སྤྲུལ་པའི་གསུང་ཡང་ཡིན༔ ཡི་གེ་བཀླགས་པས་སྒྲ་རྣམས་འབྱུང༔ སངས་རྒྱས་སྤྲུལ་པའི་གསུང་རྣམས་ཐོས༔ ཡི་གེའི་དོན་རྣམས་

བསྒོམས་པ་ཡིས༔ སངས་རྒྱས་སྤྲུལ་པའི་ཐུགས་སུ་གྲོལ༔ སྐུ་གསུང་ཐུགས་ལྡན་ཡེ་ཤེས་དབྱིངས༔ སྤྲུལ་པའི་ཡི་གེ་རྣམས་ལ་བསྟོད༔ འགྲོ་བའི་དོན་དུ་བརྟན་པར་བཞུགས༔ ཧྲཱི༔
རང་བཞིན་ཡི་གེ་ཆེན་པོ་ནས༔ གཟུགས་བརྙན་ཡི་གེ་དམ་པ་འདིར༔ མུ་ཁྱུད་འཁོར་ལོའི་ཆ་ལ་བརྟེན༔ གླེགས་བམ་འདི་ལ་བཞུགས་སུ་གསོལ༔ བདག་གཞན་དོན་།
གཉིས་འགྲུབ་གྱུར་ཅིག༔ དབང་བསྐུར་བྱིན་གྱིས་བརླབ་ཏུ་གསོལ༔ ཧྲཱི༔ ང་ནི་རང་བྱུང་དཔལ་ཆེན་པོ་༔ ཐུགས་རྗེས་འགྲོ་འདུལ་སྣང་མཐའ་ཡས༔ སྐུ་གསུང་ཐུགས་ལ་ཡི་གེ་
གསུམ༔ ཡི་གེ་གསུམ་ལས་འོད་འཕྲོས་པས༔ ཡར་ལ་སངས་རྒྱས་ཐུགས་རྒྱུད་བསྐུལ༔ མར་འཕྲོས་རིགས་དྲུག་སྡིག་སྒྲིབ་སྦྱངས༔ ཚུར་འདུས་ཡི་གེ་རྣམས་ལ་ཐིམ༔ གཉིས་
མེད་བརྟན་པར་བཞུགས་སུ་གསོལ༔ ཞེས་བརྗོད། དེ་ནས་ཡི་གེ་རྣམས་ལ་སྐུ་གསུམ་གྱི་རབ་གནས་བྱ་བ་ནི་རྟེན་ཤཱཀྱ་ཐུབ་པར་བསྒོམས་ལ་མེ་ཏོག་འཐོར་བ་དང་མཉམ་དུ། ཡེ་དྷར་གྱི་ཤམ་བུར། དྷརྨ་ཝཱཀྐ་རཏྣ་ཧཱུྃ་ཧཱུྃ་གྟི་ཏི་སྭཱ་ཧཱ༔

༄༅། །ཞེས་བཏགས་པ་བརྒྱ་རྩ་ལམ་ཉེར་གཅིག་གམ་བདུན་གྱིས་མཐའ་བརྟེན་བརྗོད། ཡང་ཡིག་འབྲུ་སྟོང་པ་ཉིད་དུ་བསྒོམ་ལ། ཡེ་དྷར་གྱི་ཤམ་བུར། རྷརྨ་ཝཱཀྐ་རཏྣ་ཧཱུྃ་ཧཱུྃ་སྭ་བྷཱ་ཏྲི་ཤུདྡྷེ་སརྦ་དྷརྨ་ཤུདྡྷོ྅་ཧཾ༔ ཞེས་བརྗོད་ཅིང་སྔ་མ་
ལྟར་བྱ། ཧྲཱི༔ ནམ་མཁའི་དབྱིངས་ནས་ཆོས་ཀྱི་སྒྲ༔ དཔག་མེད་ཚ་གྲང་ཡེ་ཤེས་སྒྲ༔ བསམ་གྱིས་མི་ཁྱབ་གསུང་རྣམས་ནི༔ གཟུགས་བརྙན་ཡི་གེ་འདི་ལ་ཐིམ༔ གསུང་གི་
དངོས་པོ་བཀྲ་གསལ་ལེ༔ གསུང་གི་རང་སྒྲ་དིར་གྱིས་བྱུང༔ མཆོག་ཐུན་དངོས་གྲུབ་བསྩལ་དུ་གསོལ༔ ཞེས་བརྗོད་ཅིང་ཡི་གེ་རྣམས་རང་སྒྲ་དིར་དིར་སྒྲོགས་པར་བསམ་ལ་རྟེན་སྙིང་ཤམ་བུར། དྷརྨ་ཝཱཀྐ་རཏྣ་
ན་མ༔ སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷེ༔ སརྦ་ཏངྑཾ་ཨུཏྤ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱ་ཧཱ༔ ཞེས་བཏགས་པ་མང་ཉུང་ཆ་མཚུངས་སུ་བཟླ་ཞིང་མེ་ཏོག་འཐོར། ཧྲཱི༔ གཟུགས་སྣང་ཐམས་ཅད་ཡི་གེའི་
གཟུགས༔ སྒྲར་གྲགས་ཐམས་ཅད་ཆོས་ཉིད་སྒྲ༔ གཟུགས་སྒྲ་སེམས་ཅན་ཀུན་གྱིས་ཐོས༔ ཐོས་པས་སེམས་ཅན་རང་རྒྱུད་གྲོལ༔ དྲན་རྟོག་ཐམས་ཅད་སྤྲོས་བྲལ་ངང༔ མཉམ་

ཉིད་བདེ་བ་ཆེན་པོར་གྲོལ༔ ཞེས་ཁྱད་པར་ཅན་གྱི་སྣང་གྲགས་རིགས་གསུམ་གྱི་རྣམ་རོལ་ཆེན་བོར་རྒྱས་བཏབ་ནས། རྟེན་སྙིང་ཤམ་བུར་དྷརྨ་ཝཱཀྐ་རཏཱ་རཀྵ་ཧཱུྃ་ཧཱུྃ༔ བཏགས་བ་བརྒྱ་རྩ་བརྒྱད་ཀྱིས་རབ་གནས་བྱ། དེ་ནས། ཧྲཱི༔ སྲུང་
བའི་འཁོར་ལོ་ཆེན་པོ་འདིའི༔ རང་བྱུང་རང་ཤར་ཡི་གེ་རྣམས༔ ནམ་མཁའི་དབྱིངས་ནས་རྟེན་ལ་བབས༔ གཟུགས་བརྙན་ཡི་གེ་ཐམས་ཅད་ཀུན༔ གྲགས་སྟོང་ཆོས་ཀྱི་ཕུང་
པོར་གྱུར༔ སངས་རྒྱས་ཐམས་ཅད་ཡི་གེའི་གཟུགས༔ རང་བྱོན་རང་ཤར་བརྟན་པར་བཞུགས༔ ས་མ་ཡ་ཏིཥྛ་ལྷན༔ གསུང་རྟེན་གླེགས་བམ་ཞེས་བསྒྱུར། ཞེས་བརྗོད་ཅིང་ལས་གཞུང་རྗེས་ཆོག་རྣམས་མཐར་
ཆགས་སུ་བྱ། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །ཞེས་པ་ལ་སོགས་བས་བཀྲ་ཤིས་ཀྱི་ཚིགས་བཅད་རྒྱ་ཆེར་བརྗོད། སྲུང་བ་ལྟ་བུ་ཡིན་ན་ལྟེ་བ་ནས་ཆིང་བརྒྱབ། བཟློག་འཁོར་ཡིན་ན་འདོད་གསོལ་དང་བཅས་གནོད་འཚེའི་ཕྱོགས་
སུ་ཁ་སྟོན་ཞིང་འཇོག དེ་ཡང་རིག་འཛིན་གདུགས་ཕུབ་དང་གླེགས་རལ་སོགས་ཁྱད་པར་བ་ཡིན་ན་སྨོན་ལམ་འདི་གདབ་བོ།། ཨེ་མ་ཧོ༔ ཀུན་ཏུ་བཟང་བོ་ཀུན་བདག་ཉིད༔ ཁྱེད་ཀྱི་ཐུགས་རྗེའི་ཡེ་ཤེས་ལ༔ གསལ་འགྲིབ་ཉེ་

༄༅། །རིང་ཕྱོགས་རིས་བྲལ༔ འགྲོ་དྲུག་ཀུན་ལ་ཁྱབ་གྱུར་ཀྱང༔ ང་བདག་གིས་བསྒྲིབས་འཁོར་བར་འཁྱམས༔ སྲིད་པ་ལས་ཀྱི་དྲ་བར་འཐུམས༔ འདོད་ཁམས་དྲེགས་
པ་རཱུ་ཏྲར་གོལ༔ སངས་རྒྱས་ཐུགས་རྗེ་ཁྲོས་པ་ཡིས༔ དུག་གསུམ་རཱུ་ཏྲ་སྡེ་གསུམ་བཏུལ༔ གསང་སྔགས་ཐེག་ཆེན་སྒྲོན་མེ་སྦར༔ རྟེན་འབྲེལ་ཐུགས་རྗེའི་རོལ་པ་ལས༔ ཡེ་
ཤེས་གཟུགས་ཀྱི་འཁོར་ལོ་ཤར༔ ཐབས་དང་ཤེས་རབ་གཉིས་མེད་ཀློང༔ རབ་འབྱམས་མཐུ་སྟོབས་བསམ་ལས་འདས༔ གསང་སྔགས་བདེན་པའི་བྱིན་རླབས་ཀྱིས༔ ཁྱེད་དང་
དབྱེར་མེད་གཅིག་པར་ཤོག༔ སྐད་ཅིག་མཐོང་ཐོས་རེག་པས་ཀྱང༔ ཐོག་མེད་དུས་ནས་ད་བར་གྱི༔ ཉོན་མོངས་སྒྲིབ་པར་གྱུར་པ་ཀུན༔ མཁའ་ལྟར་བྱང་ཞིང་དག་པ་དང༔ སྲིད་
པའི་མཚོ་ལས་སྒྲོལ་བར་ཤོག༔ སྦྱིན་སྟོབས་ཡོན་ཏན་འཕེལ་བ་དང༔ ཚུལ་ཁྲིམས་ངེས་ལེགས་བཟོད་པར་ལྡན༔ བརྩོན་འགྲུས་བསམ་གཏན་ཏིང་འཛིན་གནས༔ ཤེས་རབ་ཕ་

རོལ་ཕྱིན་རྟོགས་ཤོག༔ ཐབས་མཆོག་བདེ་བའི་རོ་མྱོང་ཞིང༔ སྟོབས་བཟང་སྟོང་ཉིད་སྙིང་རྗེའི་རྩལ༔ སྨོན་ལམ་ཀུན་རིག་ཡོངས་རྫོགས་ནས༔ ཡེ་ཤེས་ཕ་རོལ་མཐར་ཕྱིན་ཤོག །
གཞི་གནས་རང་བྱུང་ཡེ་ཤེས་དེ༔ སྒྲིབ་མེད་མངོན་སུམ་མཐོང་རྩལ་རྫོགས༔ ཞི་རྒྱས་དབང་དྲག་ཕྲིན་ལས་སྟོབས༔ སངས་རྒྱས་ཐུགས་རྗེ་ཡོངས་རྫོགས་ཤོག༔ བློ་བྲལ་ཆོས་
ཟད་ཆེན་པོའི་དབྱིངས༔ མཁའ་མཉམ་འགྲོ་བ་མ་ལུས་པ༔ རང་བྱུང་ཡེ་ཤེས་མངོན་གྱུར་ནས༔ ཀུན་བཟང་ཀློང་དུ་ཐིམ་པར་ཤོག༔ ཅེས་བརྗོད་པར་བྱའོ། །སྨྲས་པ། གཟུགས་མེད་གཟུགས་སུ་སྒྱུ
ཤར་བ་ཡི་གེའི་འཕྲུལ། །རྒྱལ་བསྟན་སྲོག་པ་རྩ་ཡི་རྟེན་མཆོག་ལ། །བྱིན་རླབས་ཡེ་ཤེས་དབབ་པའི་གནད་དོན་འགག །པདྨའི་ཞལ་ལུང་བཞིན་དུ་ཁྲིགས་སུ་བསྡེབས། །གསུང་དོན་པུསྟ་ཀཡི་དངོས་པོ་རྣམས༔ གྲུབ་ཙམ་ཉིད་ནས་ཕྱག་མཆོད་འོས་ཡིན་ཞིང་། །རང་གནས་
རྩིས་ལ་གདབ་བའི་ཐ་ཚིག་ཆེ། །ཐེག་བ་འོག་མའི་གཞུང་ནས་མ་གསུངས་མོད། །གསང་སྔགས་ཐབས་ཀྱིས་ཆེ་བའི་གནད་དོན་ལ། །ཡེ་ཤེས་དགུག་གཞུག་ལྷག་གནས་གཙོ་ཆེ་ཡང་། །ཙཀྲའི་གཟུགས་བརྙན་ཙམ་ལ་ཚོན་སྣ་ལྔའི། །སྲད་བུ་རིན་ཐང་ཅན་གྱིས་དཀྲིགས་བ་མང་། །

༄༅། །དེ་ཕྱིར་ཤེས་ལྡན་དག་ལ་བན་བའི་སླད། །གཞན་ལེགས་སླར་དུ་དོགས་ནས་འདིར་མ་བཙུད། །འདིར་བཤད་མང་གིས་དོགས་ནས་མ་བྲི་བར། །རྡོ་རྗེའི་རྩ་ཆོག་བཞིན་དུ་གསལ་བར་བྱས། །ཞེས་བ་འདི་ཡང་སྲོལ་ཐིག་དགོངས་བ་རང་གྲོལ་གྱི་རབ་གནས་ཡེ་ཤེས་རྒྱ་
མཚོའི་ཆ་ལག་ཏུ་འདུའོ། །ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཱེེ། ཨོ་ཨཱཽ། ཨཾ་ཨཱ། ཀ་ཁ་ག་གྷ་ང་། ཙ་ཚ་ཛ་ཛྷཱ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་
ས་ཧཀྵ། ཨོཾ་ཡེ་དྷརྨ་ཧེ་ཏུ་པྲ་བྷཱ་བ་ཧེ་ཏུནྟེ་ཥཱནྟ་ཐཱ་ག་ཏཱ་ཧྱ་ཝ་དཏ། ཏེཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ན་ཡེ་སྭཱ་ཧཱ། །སྔ་འགྱུར་བསྟན་པ་རྒྱ་མཚོའི་འཁོར་ལོས་བསྒྱུར། །འགྲོ་ལ་ཐེག་མཆོག་སྒྲ་སྒྲོགས་རྫོགས་ཆེན་པ། །དོན་
ཀུན་གྲུབ་བ་འཇིགས་མེད་གླིང་པ་ཡི། །བསྟན་པ་འཕེལ་རྒྱས་ཡུན་རིང་གནས་གྱུར་ཅིག། །།

༄༅། །པདྨ་ཞལ་གདམས་གྲོལ་ཐིག་དགོངས་པ་རང་གྲོལ་ལས་མིང་དང་བྲལ་བའི་རྫོགས་རིམ་བཞུགས་སོ། །

༄༅། །རྩ་བ་གསུམ་གྱི་ལྷ་ལ་ཕྱག་འཚལ་ལོ། །ཐོག་མར་བཅའ་བ་ལུས་གནད་དང་ལྡན་པའི་ངང་ནས་རླུང་འཛིན་མན་ངག་དང་མཐུན་པར་གཡས་དང་། གཡོན་དུ་བཀོར་ཞིང་འབེབ་
དང་བཅས་པ་སྔོན་དུ་སོང་ནས་སླར་ཡང་རླུང་ཐེ་བ་བདུན་ལས་མི་ཉུང་བར་ཉམས་སུ་བླངས་རྗེས། མིང་མེད་མིང་བཏགས་རྡོ་རྗེ་སེམས་དཔའ་ལ༔ ལྷན་སྐྱེས་འདུ་འབྲལ་མེད་བར་ཕྱག་འཚལ་ལོ༔ ཅེས་བའི་གནས་ལུགས་གཏན་ལ་
ལེགས་པར་ཕབ་ནས། དེ་དོན་ཉམས་སུ་ལེན་པ་ནི། རང་གི་སྨིན་བྱང་ཆུབ་སེམས་དཔའ་སེམས་དཔའ་ཆེ། །ཞེས་པའི་སྔོན་འགྲོ་སྤྱི་དང་བྱེ་བྲག་བསྟན། མཚམས་ཀྱི་མདུན་གྱི་ནམ་མཁར་འཇའ་འོད་འཁྱིལ་བའི་གུར་ཁང་གི་དབུས་སུ་
རིགས་སྡུས་པདྨ་འབྱུང་གནས་དཀར་ལ་དམར་བའི་མདངས་ཅན་བཞད་པ་དང་བཅས་པ། རྡོ་རྗེ་སེམས་དཔའི་བསང་གོས་ཕོད་ཆེན་མཐིང་ཁ་དམར་སེར་གྱི་ཆོས་གོས་དང་། བེར་ལྕམ་

༄༅། །དམར་པོ་དབུ་ཞྭ་ལྷུབ་པ་ཅན་གསོལ་ཞིང་། ཕྱག་གཉིས་མཉམ་གཞག་གི་སྟེང་ན་མཚན་དང་ལྡན་པའི་ཀཱ་པ་ལ་བདུད་རྩི་གང་བ་བསྣམས་པ། ཞབས་རྡོ་རྗེ་དཀྱིལ་མོས་དཀྲུང་གི་བཞུགས་
པའི་གནས་གསུམ་དུ། ཨོཾ་ཨཱཧཱུྃ༔ དཀར་དམར་མཐིང་གསུམ་ལས་འོད་ཟེར་བུན་བུན་བྱུང་ནས། རང་གི་གནས་གསུམ་མེར་གྱིས་ཁེངས་བཞིན་པ་ནས། སངས་རྒྱས་ཆོས་དང་དགེ་འདུན་གསུམ་
ལ་སྐྱབས་སུ་མཆིའོ། །བླ་མ་ཡི་དམ་མཁའ་འགྲོ་གསུམ་ལ་སྐྱབས་སུ་མཆིའོ། །རྩ་དང་རླུང་དང་ཐིག་ལེ་གསུམ་ལ་སྐྱབས་སུ་མཆིའོ། །ངོ་བོ་རང་བཞིན་ཐུགས་རྗེ་གསུམ་ལ་སྐྱབས་སུ་
མཆིའོ། །ལན་ཅི་མང་གི་མཇུག་ཏུ། བདག་གི་ལུས་ངག་ཡིད་གསུམ་གྱི་སྡུག་བསྔལ་རྒྱུ་དང་བཅས་པ་འདིས། སེམས་ཅན་ཐམས་ཅད་ཀྱི་སྡུག་བསྔལ་རྒྱུ་དང་བཅས་པ་དང་བྲལ་བར་གྱུར་

ཅིག བདག་གི་སྒོ་གསུམ་གྱི་བདེ་བ་རྒྱུ་དང་བཅས་པ་འདིས། སེམས་ཅན་ཐམས་ཅད་བདེ་བ་ཕུན་སུམ་ཚོགས་པ་དང་ལྡན་པར་གྱུར་ཅིག བདག་གི་སྒོ་གསུམ་གྱི་ཟག་མེད་ཀྱི་བདེ་བ་འདིས་
སེམས་ཅན་ཐམས་ཅད་དགའ་བ་ཚད་མེད་པ་དང་ལྡན་པར་གྱུར་ཅིག བདག་དང་སེམས་ཅན་གཉིས་སྡུས་ཀྱི་ཆོས་ཐམས་ཅད་དེ་བཞིན་ཉིད་ཀྱི་ངོ་བོར་རོ་གཅིག་པས། ཉེ་རིང་ཆགས་སྡང་དང་བྲལ་
བའི་བཏང་སྙོམས་ཆེན་པོ་ལ་ཡུན་རིང་དུ་གནས་པར་གྱུར་ཅིག བདག་གི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར། མིང་དང་བྲལ་བའི་གདམས་པ་ཟབ་མོ་ཉམས་སུ་
བླངས་བར་བགྱིའོ། །ཞེས་པའི་སྐྱབས་སུ་འགྲོ་ཞིང་ཚད་མེད་བཞི་དང་བྱང་ཆུབ་ཏུ་སེམས་བསྐྱེད་རྗེས། མོས་གུས་ཀྱིས་གདུང་བ་དྲག་པོ་དང་བཅས་པའི་ངང་ནས། ཨོཾ་ཨཱཿཧཱུྃ་མཧཱ་གླུ་རུ་སརྦ་
སིདྡྷི་ཧཱུྃ༔ ཞེས་པའི་སྙེན་པ་བརྒྱའམ། ཉེར་ལྔ་བས་མི་ཉུང་པ་བཟླས་རྗེས། བསྒྲུབ་པ་མཆོག་གི་བསྙེན་པ་ནི། ཨོཾ་ཨཱཿཧཱུྃ་པདྨ་གླུ་རུ་བཛྲ་ས་མ་ཡ་ཛཱ། དྷརྨ་ཀཱ་ཡ་སམ་བྷོ་ཀཱ་ཡ་ནིརྨ་ཀཱ་ཙིཏྟ་སིདྡྷི་ཕ་ལ་ཧཱུྃ།

༄༅། །ཞེས་བརྒྱ་སྟོང་བཟླས་རྗེས། མ་ཧཱ་གུ་རུའི་གནས་གསུམ་ལས་འོད་ཟེར་དཀར་དམར་མཐིང་གསུམ་བྱུང་། རང་གི་སྤྱི་མགྲིན་སྙིང་ཁ་རྣམས་སུ་ཐིམ་པས། བུམ་པ་གསང་བ་ཤེས་རབ་
ཟདབང་རྣམས་ཐོབ། བདག་གི་སྒོ་གསུམ་གྱི་སྡིག་སྒྲིབ་བག་ཆགས་དང་བཅས་པ་དག རིག་སྡུས་གྷུ་རུ་སྨིན་ཚམས་སུ་ཐིམ་པས། དབྱེར་མེད་ཁྱབ་གདལ། བཞི་པ་རླུང་རིག་གཉིས་མེད་ཀྱི་དོན་ལ་།
རྣམ་རྟོག་གི་ཡན་ཐག་བཅད་ནས། རང་བབས་སུ་གཟོ་མེད་བློ་བྲལ་ངང་བཞགས་ལས་མ་གཡོས་པའོ། །དེ་ལྟར་སྔོན་འགྲོའི་རིམས་པ་ཉེར་བར་སོང་ནས། དངོས་གཞི་རྫོགས་རིམ་གྱི་ལྷ་སྐུའམ་
བདེ་སྟོང་གི་ལྷ་སྐུ་དང་རླུང་སེམས་ལས་གྲུབ་པའི་སྒྱུ་ལུས་ལྟར་ཉམས་སུ་ལེན་པ་ནི། མཉམ་གཞག་གི་ངང་ནས་སྐད་ཅིག་གི་བར་སྣང་ལ་གློག་འགྱུ་བ་ལྟར། སྒྲ་གཅན་སྦས་པའི་ཧེ་རུ་ཀ་ཀུན་བཟང་
རྡོ་རྗེ་རལ་གཅིག་ལེན་ཞེས་སྦྲེལ་ལོ། །རང་སྣང་ལྷུན་གྱི་གྲུབ་པའི་གཞལ་ཡས་སམ་འཇའ་འོད་འཁྱིལ་བའི་དབུས་སུ་སྣ་ཚོགས་ཆུ་སྐྱེས་དང་ཉི་ཟླའི་གདན་ལ་རང་རིག་དེ་བཞིན་ཉིད་ཀྱི་ངོ་བོ་རྒྱུའི་

ཡི་གེ་ཧཱུྃ་མཐིང་ནག་ལས་འོད་ཟེར་ལྔ་ཀུན་ནས་འཕྲོས་པས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས་རང་ཉིད་རྡོར་སེམས་ཧེ་རུ་ཀ་སྐུ་མདོག་མཐིང་
ནག་དྭངས་ཤིང་གསལ་ལ་རྙོག་པ་དང་བྲལ་བ། ཞལ་གཅིག་ཕྱག་གཉིས་ཀྱི་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། ཅུང་ཟད་ཁྲོ་ཞིང་ཤིན་ཏུ་ཆགས་པའི་ཉམས་དང་ལྡན་པ། ཐུགས་རྗེའི་སྤྱན་
གསུམ་དང་ལྡན་པ་མཆེ་བ་མྱུ་གུ་ལྟར་བརྩིགས་ཞིང་རབ་ཏུ་བཞད་པ། དབུ་སྐྲ་རལ་པའི་ཐོར་ཚུགས་སུ་བཅིང་པའི་ཟེར་བུ་ཐུར་དུ་གྲོལ་བ། སྤྱི་བོར་སྣ་ཚོགས་རྡོ་རྗེ་དང་། གཡོན་དུ་ཟླ་བ་ཕྱེད་པ། 
ཐོད་སྐམ་ལྔའི་དབུ་རྒྱན་དང་ཐོད་རློན་ལྔ་བཅུའི་དོ་ཤལ། རུས་པའི་རྒྱན་དྲུག་ལ་རིན་པོ་ཆེ་ཟར་བརྩེགས། དྲིལ་བུ་གཡེར་ཁས་སྤྲས་ཤིང་སྟག་གི་ལྤགས་པའི་ཤམ་ཐབས་སུ་གྲོལ་བ།
ཞབས་གཡས་ཅུང་ཟད་བསྐུམ་ཞིང་གཡོན་བརྐྱང་བའི་དོར་སྟབས་ཀྱི་འགྱིང་བག་དང་ལྡན་པའི་པང་དུ་ཡུམ་ཀུན་བཟང་རྡོ་རྗེ་རལ་གཅིག་མ་སྐུ་མདོག་མཐིང་ཁ། བཅུ་དྲུག་ལོན་པའི་ལང་ཚོའི་རྣམ་

༄༅། །པ་ཅན། ནུ་མ་འབུར་ཞིང་བྷ་ག་རྒྱས་ལ་རུབ་པ། ཆགས་པའི་ཟིལ་གྱི་བརླན་ཅིང་ཕྱག་གཡས་གྲི་གུག་ནམ་མཁར་ཕྱར་ཞིང་། གཡོན་ཐོད་ཁྲག་བསྣམས་ནས་ཡབ་ཀྱི་མགུལ་ནས་
འཁྱུད་པ། སྐྲ་གྲོལ་བའི་ཐོད་སྐམ་ལྔའི་དབུ་བརྒྱན་དང་། ཐོད་རློན་ཆུང་ངུ་ལྔ་བཅུའི་དོ་ཤལ། མེ་ཏོག་སྣ་ཚོགས་ཀྱི་ཕྲེང་བ་དང་ཕྱག་རྒྱ་ལྔས་བརྒྱན་ཅིང་བདེ་བ་ཆེན་པོ་ཉམས་ལྡན་གྱི་ཞབས་གཡས་བརྐྱང་
ཞིང་གཡོན་གྱི་སྐེད་པར་འཁྲིལ་བ།གཉིས་མེད་སྦྱོར་བ་ལ་བརྩོན་ཞིང་། ཡབ་ཡུམ་སྐུའི་འོད་དྭངས་ཕྱེད་བཞུགས་ཀྱི་རྣམ་པ་ཅན། གཉིས་ཀའང་བ་སྤུའི་བུ་ག་ཐམས་ཅད་དུ་ཐུགས་རྗེ་ཅན་དང་ལྡན་ཞིང་།
ཡེ་ཤེས་ལྔའི་འོད་ཀྱི་རྦ་ཀློང་འཁྲུག་པའི་དབུས་སུ་བཞུགས་པའི་གནས་གསུམ་རྡོ་རྗེ་གསུམ་གྱི་ཡི་གེ་དང་། ཐུགས་ཀའི་སྔགས་ཕྲེང་དང་བཅས་ལས་འོད་ཟེར་འཕྲོས། རྡོ་རྗེ་སྐུ་རྡོ་རྗེ། གསུང་རྡོ་རྗེ།
ཐུགས་རྡོ་རྗེ། ཡེ་ཤེས་རྡོ་རྗེ། ཛཿཧཱུྃ་བཾ་ཧོ་བཞིའི་ལྷ་ཚོགས་སྤྱན་དྲངས་གཉིས་སུ་མེད་པར་བསྟིམ། སླར་ཡང་འོད་ཟེར་གྱི་དབང་ལྷ་སྤྱན་དྲངས་རྗེས་སུ་ཆགས་པས་བྱང་ཆུབ་ཀྱི་སེམས་སུ་བཞུགས་ནས་གཤེགས་

པ་དང་གཤེགས་མ། སེམས་དབའ་དང་སེམས་མ། ཁྲོ་བོ་དང་ཁྲོ་མོ། ཨོཾ་ཧཱུྃ་སྭ་ཧཱི་ཧ་ཨ་བྷི་ཥིཉྩ་ཧཱུྃ༔ཞེས་པས། སྤྱི་བོར་ཞུགས་པས་ལུས་གང་དྲི་མ་དག བྱང་ཆུབ་སེམས་སུ་ཡར་ལུད་པ་ལས། ཀུན་བཟང་རྡོ་རྗེ་འཆང་
ཆེན་པོ་ཡབ་ཡུམ་གྱི་དབུ་རྒྱན་པར་གྱུར་ཐུགས་མཆོང་འོད་ཀྱི་གའུ་མཆོང་གུར་སྨུག་པོའི་ནང་དུ་དྭངས་མ་ལྔ་འདུས་ཀྱི་དབུས་སུ་ཧཱུྃ་ཕྱོགས་བཞིར་ཨོཾ་བཛྲ་སཏཱ་ཅེས་འོད་ཟེར་ཀུན་ནས་འཕྲོ་བ་
ལ་དམིགས་པ་གཡོ་མེད་དུ་གཏད། རླུང་སྦྱོར་དང་སྟོབས་ཅིག་ཏུ་མཉམ་པར་ཡང་ཡང་འཇོག་ཅིང་། འགོག་སྙེན་གྱི་སྐྱོན། ཨོཾ་བཛྲ་སཏྭ་ཧཱུྃ། ཅེས་ངག་ཟླས་ཀྱང་ཅུང་ཟད་བྱའོ། །གོང་གི་ཡི་གེ་ལྔ་ཡི་བདག་
ཉིད་ཅན། །ཕྱག་འཚལ་སྙིང་གི་ཐིག་ལེ་དང་། །ཡི་གེ་རྣམས་ལྔ་རྣམས་ཀུན་ལྡན་མཆོག་གི་མི་འགྱུར་གྱི་ཐིག་ལེར་རླུང་རིག་དབྱེར་མེད་དུ་འཇོག་པ་ནི། བཅའ་བ་ལུས་གནད་དང་ལྡན་པ་ནས། རང་ཉིད་
སྟོང་གསལ་ཧེ་རུ་ཀཱ་ཡབ་ཡུམ་དུ་གསལ་བཞིན་པའི་ངང་ནས། གཡས་གཡོན་རོ་རྐྱང་དམར་དང་དཀར་པོ། དབུས་སུ་དབུ་མ་མཐིང་གསལ་ཡང་ན་དམར་སྙམས་ཏེ། གསུམ་ཁ་འོད་རྩའི་རྣམས་

༄༅། །དྭངས་ཤིང་འོད་ཟེར་ཀུན་ནས་འཕྲོ་བ། སྦོམ་ན་སྦོམ་མཉམ་མདའ་སྨྱུག་ཙམ་པ། ཕྲ་ན་ཕྲ་མཉམ་གྲོ་སོག་ཙམ་གྱི་སྤྱི་བོ་ནས་གསང་གནས་སུ་ཟུག་པ། ཡལ་ག་རྡོ་རྗེ་ནོར་བུའི་སྣ་རྩེར་
གནས་པ། ལྟེ་བ་ནས་སོར་དྲུག་འཇལ་བའི་མདུན་སོར་རོ་རྐྱང་གི་ཡག་ག་གཉིས་ཀྱི་ཕུག་ནས་དབུ་མའི་ནང་དུ་ཅུང་ཟད་ཆུད་པར་དམིགས་ཏེ། གོང་དུ་རླུང་ཕོ་རླུང་མོ་རླུང་མ་ནིང་རླུང་གསུམ་འབྱོངས་
བར་བྱས་རྗེས། སྟེང་རླུང་ཡུན་ཐུང་ལ་ཅུང་ཟད་དྲག་པ་རྡུབ་ཅིང་དགང་བས། འོག་སྒོ་འབྱེད་བཙུམ་གྱི་སྦྱོར་བས་ཐེན་རྗེས་རོ་རྐྱང་གི་རྒྱུ་བས་དབུ་མའི་ནང་དུ་ཞུགས་ནས་འོད་རྩའི་ཡལ་ག་གཉིས་
རྒྱུད་སྙིང་ནང་གི་ཡི་གེ་རྩེ་ལྔ་ལ་ཕོག་པས། དེ་རྣམས་འོད་དུ་ཞུ་ནས་ཐིག་ལེ་ལྔ་ལྡན་འོད་ཟེར་ཀུན་ནས་འཕྲོ་བའི་དབུས་ཀྱི་ཐིག་ལེ་མཐིང་ཁ་ལ་བྱེ་ཚན་ལ་ཆུ་སྦྲེང་པ་ལྟར་རིམ་གྱིས་ཐིམ་པ། ཡང་
ཡང་དམིགས་ཤིང་སྙིང་དབུས་མི་ཤིགས་པའི་ཐིག་ལེ་ལ་རླུང་རིག་གཏད་ནས་གཡོ་མེད་དུ་བཞག་པས། ཞུགས་གནས་ཐིམ་གསུམ་ལ་རྟེན་ནས་གནས་སྐབས་གཟུང་འཛིན་གྱི་རྟོག་པ་རང་འགག་ནས་

རྟོག་བྲལ་དང་། བདེ་བ་ལམ་བྱེད་ཀྱི་སྲུབ་སྦྱོར་གྱི་ཉམས་མྱོང་ལ་བརྟེན་ནས། རྣམ་པར་རྟོག་པས་དབེན་པའི་རིག་པ་ངང་ཤུགས་ཀྱིས་དྲུངས་ཕྱུང་བར་གྱུར་པའི་སྤྲོས་པ་དང་བྲལ་བའི་བདེ་བ་ཆེན་
པོའི་རང་བཞིན་ཡིད་སྤྱོད་དུ་མ་ལུས་པ་ཞིག་འབྱུང་བའོ། །སླར་ཡང་སྲོག་རྩོལ་གྱི་རླུང་གནད་ལ་འབད་པས། དབུ་མར་ཞུགས་པས། སྤྱི་བོ་བདེ་ཆེན་གྱི་འོད་སྣང་ན་བུན་ཐིབས་པ་ལྟར་མར་ལ་
ལུས་ཀུན་ལ་ཁྱབ་པས་ཆུ་དྭངས་ལ་ཉི་ཟེར་ཕོག་པ་བཞིན་གསལ་ལ་རྙོག་དང་བྲལ་བའི་སྐྱ་ཧད་ཀྱི་ལུས་ཉིད་དུ་གྱུར་པར་བསམ་ནས། རླུང་དང་ལྷན་གཅིག་ཏུ་ཡུན་རིང་དུ་འཇོག་པའོ། །ལུས་ངག་
གཉིས་པོ་དྲང་པོར་སྲང་རོ་རྐྱང་རླུང་གཉིས་ལྟེ་བར་སྟིམ། །གཟུང་འཛིན་གཉིས་པོ་སྙིང་དབུས་སྐྱལ། །རང་ཉིད་ལྷའི་སྟོང་ར་ཧེ་རུ་ཀར་གསལ་བའི་ངང་ནས། བཅའ་བ་ལུས་གནད་མེ་ཐབ་
དྲུག་བཅིང་དང་། དམིགས་པ་ཡུལ་གྱི་གནད་རྩ་གསུམ་གསལ་བཏབ་རྗེས་སུ་ཡུམ་ཙཎ་ཌ་ལིའི་ངོ་བོར་གྱུར་པ་ལས། རླུང་གནད་དྲག་འཛིན་གྱི་སྟེང་རླུང་དགང་བཞིན་མནན་ཏེ། འོག་རླུང་རྡུབ་

༄༅། །ལ་གསང་གནས་ཀྱི་གཏུམ་མོའི་ཨཱ་ཤད་ལ། སྲོག་རྩོལ་གྱི་རླུང་དྲག་དུ་སྙན་པས་ཁ་དོག་དམར་བ་རེག་བྱ་ཚ་བ། རྩེ་མོ་རྣོ་ཞིང་འཁྱུག་པ་བདེ་བ་ཆེན་པོའི་རང་བཞིན་ཅན་དུ་འབར་ཏེ།
དབུ་མའི་ལམ་རྒྱུད། སྤྱི་བོའི་ཧཾ་ཞུ་སྟེ་བྱང་སེམས་དངུལ་ཆུའི་མདོག་ལྟར་ཆེར། གཏུམ་མོའི་མེ་འབར་ཞིང་སུམ་མདོ་ཁེངས་ནས་གསང་གནས་དང་རྐང་སོར་གྱི་བར་གང་། སླར་ཡང་རླུང་དང་
འབར་འཛག་ལ་གནད་དུ་སྣུན་པས་ལྟེ་བ་སྙིང་ཁ་མགྲིན་པ་སྤྱི་བོའི་བར་ལྟེམ་གྱི་གང་བས། སྟེང་རླུང་གནན་ཆུང་རེ་བྱས་པས་བ་སྤུའི་བུ་གའི་བར་ཁྱབ་པར་དམིགས་ཤིང་། བདེ་གསལ་གྱི་དོན་ལ་
སྙོམས་པར་འཇོག་པ་དང་། ཡང་བདེ་བ་ཆུང་བ་བྱུང་ན་ཡུམ་གཏུམ་མོར་གནས་འགྱུར་མི་བྱེད་པར་ལྷན་ཟུང་འཇུག་ཡེ་ཤེས་རྡོ་རྗེ་སེམས། །ཡི་གེ་ཡེ་ཤེས་ལྔ་ཡི་བདག སྐྱེས་ཡབ་ཡུམ་གྱི་ངང་ནས་འབར་
འཛག་སྒོམ་ཞིང་། བསྲུབ་སྦྱོར་གྱི་དམིགས་པས་བདེ་བའི་གནད་བསྐུལ་ཏེ། མཁའ་གསང་དུ་བྱང་སེམས་སྤོས་དུད་ལྟར་ཆུར་གྱི་སོང་བ་ལ་དམིགས་ཏེ། བདེ་དོན་ལ་མཉམ་པར་བཞག་པ་སོགས་ནི།

རང་རིག་ཕྱག་རྒྱུར་གཞོལ་བ་དང་ཡང་མཚུངས་སོ། །ལས་རྒྱ་ནི་སྔགས་ལམ་གྱི་སྣོད་དུ་རུང་ཅིང་། མི་མོ་རང་ཡིད་དུ་འོང་ཞིང་ལྟ་ན་སྡུག་པ། རྣམ་འགྱུར་གྱི་བདེ་བ་སྐྱེད་ནུས་ཤིང་གྲོང་པའི་
ཆོས་དང་མི་མཚུངས་བ་ཞིག་ལ། བྱིན་གྱིས་བརླབས་ལ་ཤེས་པ་གསུམ་ལྡན་གྱི་སྙོམ་པར་ཞུགས་ཏེ། རླུང་གནད་མཉམ་བཞག་དང་ལྡན་པའི་ངང་ནས། དལ་བུས་སྦྱོར་བརླབས་འགུལ་བསྐྱོད་
སོགས་མན་ངག་དང་མཐུན་འཛོམ་པ་བཞིའི་ངོས་ནས་ཡང་ཡང་ཉམས་སུ་བླངས་པས་ཡས་བབས་ཀྱི་དགའ་བ་བཞི་ལ་བརྟེན་ནས་ལུས་སེམས་བདེ་བས་སྨིན་པའི་ཚེ་འཕོ་མེད་དུ་བཅངས་ལ། བདེ་
བའི་ངོ་བོར་ཡུན་རིང་དུ་བཞག་པས་བདེ་བ་མཉམ་བཞག་ཏུ་ལྡང་བ་དང་ཡང་ཡང་ཡུམ་གྱི་སྦྱོར་མཚམས་ཀྱི་གནད་བསྐུལ་བས། མཉམ་བཞག་ཉིད་བཅོས་མིན་བདེ་བར་ཤར་ཚེ་ཉམས་མྱོང་དང་
ཡུན་རིང་དུ་སྲེས་རྗེས་མས་བརྟེན་གྱི་དགའ་བ་བཞིའི་འགྲོས་ཀྱི་ཧང་འདྲེན་ནམ། ཧཱུྃ་འདྲེན་སོགས་རང་ཉམས་ཀྱི་གནད་དུ་གང་འགྲོའི་རྗེས་སུ། དབྱིངས་རིགས་སྲེ་བའི་རྟོག་བྲལ་གྱི་འདྲེན་པ་

༄༅། །ཡིན་ཏེ། གསང་ཁྲིད་ལ་གཏུམ་མོའི་སྐོར་ཟུར་དུ་ཁྲིད་པ་དང་། མཛེས་བྱེད་པོ་ཡི་སྦྱོར། གཞན་ལུས་ཧེ་རུ་ཀཱའི་སྙོམས་འཇུག་སོགས་སྤྲ་ཁྲིད་ལས་ཤེས་པར་བྱའོ། །དོན་དུ་རང་
བཞིན་རྣམ་དག་གི་བཞུགས་ཚུལ་ཤེས་པར་བྱས་ནས། རིག་ཀ་དག་ལས་མ་གཡོས་ཤིང་པ་རྟ་ཐོག་ཏུ་བཞག་པས་བློ་བྲལ་དུ་ཤར་བས། འཁོར་འདས་ཀྱི་རྩ་བ་སེམས་ཉིད་དུ་ཐག་ཆོད་པས། རང་བབས་ལ་
དྲན་འཛིན་གྱི་གཉེན་པོ་དང་བྲལ་ཡང་། ཐ་མལ་དུ་མ་སོང་བ་ལྷོད་དེ་བ་ལ་གཏང་སྙོམས་སུ་མ་ལུས་པ། ས་ལེ་བ་ལ་གཉེན་པོས་མ་ཅིང་བ། རྗེན་ནེ་བ་ལ་ཡུལ་ཕྱིར་མ་འབྲང་པ། ཧྲིག་གེ་བ་ལ་བྱུང་
ཚོར་གྱི་མ་སླད་པ། ཡལ་ཡལ་བ་ལ་འདི་མིན་མེད་པ། བུན་བུན་པ་ལ་ངོས་གཟུང་མེད་པ། ཡལ་ཡལ་བ་ལ་སྤྲོས་པ་དང་བྲལ་བ། ཡེར་ཡེར་བ་ལ་མཐོང་རྒྱུ་མེད་པ། ཚོགས་དྲུག་གི་སྣང་མུན་ཅི་ཤར་ཡང་།
མཉམ་བཞག་ཏུ་རང་གྲོལ་བ་ཞིག་ལ་རིག་པ་ཀ་ནས་དག་པ་ཟེར་ཞིང་། དེའི་ངང་ལ་མི་ཡུལ་ཤེས་གཉིས་པོ་འཛིན་མེད་བཞག༔ མིག་གཉིས་བྱེ་ལ་གཡོ་མེད་ལྟ༔ ཐིག་ལེ་ཆེན་པོ་འོད་ལྔའི་དབུས༔ ཀུན་བཟང་རིག་ལྔ་ཡབ་ཡུམ་གསལ༔ ལམ་བཞིའི་ལག་ཅན་

ཐེག་དགུའི་མགོ༔ འབྲས་བུ་བྱར་རྫོགས་ནམ་མཁའི་ལྷ༔ ཁྱབ་བརྡལ་སྟོང་པའི་མཁའ་དབྱིངས་སུ༔ ཆོས་ཅན་ཟ་བྱེད་མཁའ་འགྲོ་མ༔ ལྷུན་གྲུབ་ཡེ་རྫོགས་མངོན་གསུམ་གྱི༔ མིབ།་སྟོང་སྣང་བ་ལམ་མེ་བ༔ སྣང་བཞི་རྫོགས་ལ་གུས་ཕྱག་འཚལ༔ འགུལ་བ་གསུམ་ལ་གཞི་བཅས་ནས།
དབྱིངས་རིག་ལ་གཡོ་མེད་བཞག་པས་རྟགས་དང་རྟགས་ཙན་གྱི་རིག་པ་མཆོག་མི་འགྱུར་གྱི་ཐིག་ལེ་ནས་ཞི་ཁྲོའི་སྣང་བརྙན་སོགས་མཐའ་ཡས་པར་འཆར་བར་འགྱུར་སྲོལ་ཟིག་རྒྱས་པར་ཤེས་བར་འགྱུར་རོ། །
ལམ་འདི་འགྲོས་མཐའ་དག་རླུང་དབུ་མར་ཞུགས་གནས་ཐིམ་གསུམ་གྱི་རླུང་རིག་རོ་གཅིག་ཏུ་བྱས་པའི་ནུས་པ་ཡིན་པས། ཧཱུྃ༔ ཀུན་ཁྱབ་ལུས་ལ་དུག་གསུམ་གཟུགས། །དུག་ལྔ་མ་སྤངས་ཡེ་ཤེས་ལྔ། །དབུ་མ་
ཡེ་ཤེས་ཀྱི་རླུང་སྟོབས་སུ་གྱུར་པས་ཨས་བསྐྱེད་པའི་རོ་མ་འཛིན་པ་དང་། ཨོཾ་གྱིས་སྐྱེད་པའི་རྐྱང་མ་བཟུང་བ་གཉིས་ཀྱི་རྩ་ཁམས་རླུང་གསུམ་རིམ་གྱིས་དག་པར་བྱས་ཏེ། ལུས་ཡིད་
སྣང་གི་སྟོང་གཟུགས་སུ་ཡང་ཡང་ཤར་བས། དོན་ལུས་ངག་ཡིད་གསུམ་ཡིད་ལུས་སུ་རོ་གཅིག་པར་བྱེད་པ་ན། བརྡའི་ཡི་གེ་གསུམ་ཡང་ལས་དང་ཡེ་ཤེས་ཀྱི་ཕྱག་རྒྱས་གནད་དབུ་མར་རླུང་

༄༅། །རིག་འགྲོ་འོང་དང་བྲལ་བ་བྱེད་པ་འདི་གལ་ཆེ་ཡིན་གྱི། རྡོར་བཟླས་ཀྱང་འདིའི་ཆ་ལག་ཏུ་ངེས་པའོ། །སླར་སྒོ་ལྔ་མ་བཅོས་དྲང་པོར་སྤང་། །རྒྱུད་ལྔའི་བདག་པོ་གྲོལ་བར་འགྱུར། །ཡང་རང་ཉིད་
རྡོར་སེམས་ཧེ་རུ་ཀ་ཡབ་ཡུམ་དུ་གསལ་བཞིན་པའི་ངང་ནས། ཕོ་རླུང་གནན་ཆུང་གི་འོག་དུ་རིམ་པས་འཆིངས་པས། མོ་རླུང་སྲོད་དམར་ཆའི་ལས་བྱེད་ཅིག་ཏུ་བསྲེ་བ་ནི། ལན་དུ་མས་
གོམས་ཤིང་འདྲིས་པར་བྱས་ཏེ་དབུ་མ་སྟོང་གསལ་ལ་དམིགས་པ་རྩེ་གཅིག་ཏུ་གཏད་པའི་མར་སྣར་རླུང་སེམས་འདྲེས་པའི་ཐིག་ལེ་དཀར་པོ་ཆེར་ལ་འདྲེས་པའི་རྣམ་པ་ཅན་གསལ་བར་དམིགས་
ལ་ཧཱུྃ་ཧཱུྃ་ཞེས་པའི་དབུག་གི་མཁལ་ཁུང་གཉིས་ཡར་འུབ་འུབ་ཐེན་པས། རྡོ་རྗེ་བུ་ག་ནས་ཐིག་ལེ་དེ་རླུང་གི་ཤུགས་ཀྱི་དབུ་མའི་ནང་དུ་འུད་ཀྱིས་དྲངས་ཏེ། ཡར་སྣའི་དྷུ་ཏིའི་བུ་ག་ནས་ཕྱིར་རྒྱངས་
ཀྱི་ཐོན་པར་བསམ་ཞིང་རླུང་ཅུང་ཟད་ཕྱིར་བུས་པས། ཕྱི་ལ་དལ་གཅིག་འཛིན་ཅིང་སླར་ཡང་རླུང་དྲག་པོས་ཚུར་བརྔུབ་པའི་ཚེ་ཡར་སྣའི་དབུ་མའི་ནང་དུ་མར་སོང་ནས་རྡོ་རྗེ་ནོར་བུའི་བུ་ག་ནས་

ཡུམ་གྱི་མཁའ་གསང་དུ་སྐར་མདའ་འཕང་བ་བཞིན་སོང་བར་བསམ་ཞིང་། མདུན་རླུང་གསང་གནས་སུ་ཕུལ་ཆུང་བྱེད་པ་ཡིན་རླུང་རིག་བསྲེས་ནས་འཇོག་པའོ། །དོན་དུ་གཟུང་འཛིན་གཡོ་
མེད་ཅིང་བར་གཉིས་མེད་དུ་བརྟེན་པར་བྱས་པས། སྣང་སེམས་འདྲེས་པ་ལ་ཟེར་བའོ། །འབྱུང་བ་བཞི་ཟད་པར་ཏིང་སྲོག་ཐུན་གྱི་ཆ་ལ་ཟད་པ་ཡིག་ཆུང་དེ་མི་གསལ་བས་གཟབ། མཆན། ངེ་འཛིན་རླུང་སེམས་དབྱེར་
མེད་དུ་ཉམས་སུ་ལེན་པ་ནི། འབྱུང་བ་བཞི་རླུང་གང་རྒྱུ་དང་བསྟུན་ནས་ཉམས་སུམདའ་ལྔ་སྙིང་ལ་རབ་ཞུགས་པས། །འོད་ལྔ་སྟོང་བའི་དབྱིངས་སུ་ཤར། །རླུང་ལྔ་ཟད་པར་བྱེད་པའི་གནད། །ལེན་པ་ནི། ཤིན་ཏུ་དྭངས་པའི་
སའི་རླུང་དབུ་མར་རྒྱུད་སྙིང་དབུས་མི་ཤིག་པའི་ཐིག་ལེ་དབུས་སུ་ས་སྣང་གི་དྭངས་མ་དབྱིབ་གྲུ་བཞི་དྭངས་གསལ་ལ་མཉམ་པར་བཞག་པས། སྙིང་གི་ནང་ས་སྣང་གི་དྭངས་མས་མེར་གྱི་གྱུར་ནས།
དེ་རྗེས་ལུས་ཀྱི་ཕྱི་ནང་དང་ཕྱི་རོལ་གྱི་གཞི་ལ་ཁྱབ། རེག་པ་ཙམ་གྱི་ས་སྣང་སེར་པོ་དྭངས་ཤིང་གསལ་བའི་ངོ་བོར་མེར་གྱི་ཞུ་བ་ལ། གཡོ་མེད་ཀྱི་ངང་ལ་ཡུན་རིང་པོར་གོམས་པས།

༄༅། །མཐར་སའི་དངོས་སྣང་དག་པ་ལ་ཟད་པར་ཞེས་བཞག་པའོ། །དེ་བཞིན་དུ་ལྔ་འདུས་ཀྱི་ཐིག་ལེ་དབུས་སུ་ས་ཆུ་མེ་རླུང་རྣམས་ཁ་དོག་ཀྱང་དཀར་དམར་སྔོ་སྐྱ་འམ་ལྗང་ཁུ་དབྱིབ་
ཟླུམ་པོ་གྲུ་གསུམ་གཞུའི་དབྱིབ་སོགས་ཏེ། རང་རང་གི་དྭངས་མ་ལ་གསལ་སྣང་མངོན་གསུམ་དུ་མ་ཐོབ་པར་ཟད་པར་གྱི་ཏིང་ངེ་འཛིན་ལ་འཇོག་པའོ། །ནམ་མཁའ་ཟས་སུ་ཟ་བ་ནི། ལག་གཉིས་
སྤུས་བཀབ་དུ་བྱས་ཏེ་རླུང་རོ་ཅུང་ཟད་དྲག་པ་གསུམ་ཕྱིར་བུས་ལ། ཕྱིའི་ནམ་མཁའ་རྒྱ་ཆེན་པར་སེམས་གཏད་ལ། ངག་ཏུ་ཧུབ་ཧུབ་ཅེས་གསུམ་བཅས་ཀྱིས་ཁ་ནས་བཏུང་པས། ཕྱི་རོལ་གྱི་
ནམ་མཁའི་རང་བཞིན་སྔོ་མཐིང་གི་རྣམ་པར་ལྟེམ་གྱི་ཞུ་ནས། ལྕེ་ཐོག་དུ་བྱུང་བར་བསམ་སྟེ་ཁ་བཀང་ནས་ཡང་ཡང་མིད་པས་ལྟོ་བ་ཁེངས་ཉམས་བྱུང་བ་དང་། སྟེང་རླུང་ཅུང་ཟད་མནན་ཙམ་
བྱས་ནས་འཇོག་པའོ། །ཡང་ལྕེའུ་ཆུང་གི་དབུས་སུ་ཟླ་བའི་སྙིང་པོ་ལྟ་བུའི་ཐིག་ལེ་ལས་བདུད་རྩི་ཆིལ་ཆིལ་བབས། འདུས་གང་བར་བསམ་ཞིང་སྙན་འཇེབས་པའི་ཆིལ་མ་ཡང་མེད་ཅིང་

བར་རླུང་གཟུང་ཞིང་གནན་པའོ། །དམིགས་ཐུན་རྣམས་ཀྱི་བར་མཚམས་སུ་མིག་མི་འགུལ་བར་དབྱིངས་སྣང་གི་དབུས་སུ་གཏད་ནས། མཉམ་པར་བཞག་པས། མངོན་གསུམ་གྱི་སྣང་བ་ལྷུག་
པར་འཆར་བ་ཉིད་དོ། །དེ་ལྟར་རྒྱུན་ཁྱེར་གནད་ཡིད་འདི་བཞིན་ཉམས་སུ་བླང་ཚེ། སྡེ་སྣོད་གསུམ་རྒྱུད་སྡེ་བཞིའོ། །ཐེག་པ་རིམ་པ་དགུའི་དོན་ལྐོག་གྱུར་དུ་མ་ལུས་པ་ཉམས་སུ་མྱོང་ཞིང་། 
ལམ་རྟགས་ཀྱི་ཡོན་ཏན་འཁྲུལ་མེད་དུ་འབྱུང་བའོ། །ཀྱི་མྱི་སྤྱི། ། ། སྤྱིའི་འཆིང་གསང་བའི་གཏེར་ལུང་ལས། ཀུན་བཟང་རྡོར་སེམས་དགའ་རབ་རྡོ་རྗེའི་ཐེག་པ་རིམ་དགུའི་མང་
ཐིག་ངེས་གསང་གནན། བླ་མ་ཡི་དམ་མཁའ་འགྲོ་ཅིག་སྒྲུབ་འདི། །དབྱིངས་ན་བཞུགས་པའི་མཁའ་འགྲོ་ཐམས་ཅད་ཀྱི། །ཐུགས་སུ་གསལ་ཡང་ཞལ་ནས་འཁྲུལ་བ་མེད། །གཅིག་སྒྲིལ་
བླ་མའི་རྫོགས་རིམ་རྣམ་གསུམ་དང་། །པདྨ་ཀ་ར་སྐྱེད་རྫོགས་ཀུན་གྱི་བཅུད། །གསང་བ་ཡང་སྙིང་ཡིད་བཞིན་ནོར་ལས་དཀོན། །ཀུན་ལ་མེད་ཅིང་ཙིཏྟ་ལྟ་བུའི་གཏེར། །ཟླ་དྲུག་སྒོམ་པས་

༄༅། །དག་པའི་ཞིང་དུ་སྒྲོད། །ལོ་གཅིག་སྒོམས་པས་ལྷུན་གྲུབ་བར་དོ་སྒྲོད། །ལོ་གསུམ་སྒོམ་པས་སྐྱེ་བའི་མཐའ་ཡང་ཆོད། །གཞན་ལུས་མ་བརྟེན་ཚེ་གཅིག་མངོན་སངས་རྒྱ། ། །
ཚེ་གཅིག་བྱང་ཆུབ་སྙིང་པོ་སྒྲུབ་པ་ལ། །མདོ་རྒྱུད་བསྟན་བཅོས་ཉན་བཤད་མི་འཚལ་གྱི། །དུས་གསུམ་རྒྱལ་བའི་ཐུགས་ཀྱི་སྙིང་བུ་འདི། །ང་ཡི་གདམས་པ་མངོན་སུམ་འབྲས་བུའི་ལམ། །
ཁ་མཁས་ལག་དམ་གཡོ་སྒྱུ་ཁྱད་གསོད་མཁན། །ཚོང་འདུས་ལམ་གྱི་གྲོགས་འགྲན་མ་བཏད་གཅིག །ཆོས་བདག་སྐྱེས་བུ་ལུང་དང་མཐུན་ངེས་ལ། །ཆ་ལུགས་སྤྱོད་ཚུལ་ཇི་ལྟར་སྣང་ཀྱང་
རུང་། །གདམས་པ་ལག་ཁྲིད་ཡོངས་སུ་རྫོགས་པར་སྦྱིན། །པདྨ་བདག་གི་ཐུགས་ཀྱི་གཏེར་ལྔ་དང་། །ཡང་གཏེར་གཉིས་དང་གཞན་པའི་གཏེར་གནས་བདུན། །གནས་ཆེན་རྣམས་ལ་སོ་
སོར་སྦས་ནས་ཡོད། །གནས་སྐབས་གཏེར་བྲན་དེས་བཅད་མ་མཆིས་པས། །མ་འོངས་སྙིག་མ་དུས་ཀྱི་མཐའ་མ་ལ། །ཆགས་སྡང་དབང་གིས་སྲོག་གི་གཤེད་མ་བྱེད། །དམར་བརྒྱན་སྤྲུལ་བ་ཕྲ་

མེན་རྣམ་ཤེས་སོ། །རང་འདོད་མི་ངོམས་དངོས་པོ་སྲེག་ལྡན་གྱི། །བཟང་གྲོ་མི་འཆར་ཕུང་བྱེད་གྲོས་ལ་དགའ། །གཅིག་འཇོམ་ཀུན་ལ་ནོར་བ་མེད་པར་བྱེད། །བསམ་གཏན་བསྒོམ་
པའི་སྤྲུལ་སྐུ་མཐའ་ལ་སྤྱུག །ཆོམ་རྐུན་སྤྲུལ་པ་དུག་གསུམ་མཚོན་གྱི་གཉེན། །དེ་ཕྱིར་ཚུལ་ཆོས་མཐའ་ཕུག་ཞིབ་ཏུ་ཆོད། །གལ་གནད་དུས་སུ་པདྨའི་ཞལ་གདམས་ལྟོས། །མི་བསླུ་།
ངེས་སོ་ཡིད་ལ་འབྲལ་མེད་བགྱིས། །ལྷ་ས་བསམ་ཡས་ཁྲ་འབྲུག་གནས་རྣམས་སུ། །རང་འདོད་སྤང་བའི་སྨོན་ལམ་གང་བཏབ་འགྲུབ། །བཀྲ་ཤིས། དགེའོ། །མངྒ་ལཾ། བྷ་ཝནྟུ། ཤུབྷཾ། 

འུ་འུ་འུ༔ རྩ་གསུམ་མཐོང་བ་རང་གྲོལ་ལས་སྒྲིབ་ཤིང་ཡིད་ཀྱི་མུན་པ་ནག་པོ་བཞུགས་སོ༔

༄༅། །སྒྲིབ་ཤིང་ཡིད་ཀྱི་མུན་པ་འདི༔ བྱ་ཐབས་སྲིད་པ་གསུམ་དཀོན་འདི༔ ཆོས་བྱེད་སྐྱེས་བུ་མ་གཏོགས་པ༔ འགྲོ་ངན་གཞན་གྱི་སྤྱོད་ཡུལ་མིན༔ རང་གཞན་
ཕུང་བར་གྱུར་ཏ་རེ༔ གང་ལ་བྱེད་པའི་མིང་རུས་འདི༔ ཚར་གསུམ་གསེར་གྱི་ལེགས་པར་བྲིས༔ སྨུག་མ་ཚིགས་པ་བཅུ་གཅིག་པའི༔ གོང་མའི་ནང་དུ་ཡི་གེ་གཞུག༔ དེ་ཡི་སྟེང་
དུ་མེ་ལོང་ཁྲག༔ དེ་སྟེང་འོམ་བུ་བསྲེགས་པའི་ཐལ༔ དེ་སྟེང་བྲག་ཕུག་བྱང་བལྟས་ས༔ བླུག་ནས་དམ་བཞག་ལྡན་པར་བཞག༔ རང་ཉིད་ཡི་དམ་གང་བྱེད་ཀྱིས༔ ས་བོན་དག་
ལས་འོད་ཟེར་འཕྲོས༔ འོག་མིན་གནས་མཆོག་དམ་པ་ནས༔ རིགས་ལྔ་མཁའ་འགྲོ་བཅས་པ་རྣམས༔ རྫས་དང་སྣོད་ལ་ཡང་ཡང་བསྟིམས༔ རྫས་རྣམས་འོད་ཀྱིས་གོང་བུ་རུ༔
དཀྱིལ་དཀྱིལ་འདུག་པ་བསྒོམས་ནས་ནི༔ སྔགས་འདི་སྨྲ་བ་བཅད་ནས་སྟེ༔ ཞགས་གྲངས་ཉེར་གཅིག་བར་དུ་ཡང་༔ སྨྱུག་དོང་ནང་དུ་གདབ་པར་བྱ༔ ཨོཾ་ཡུད་ཡུད་མ་ཧཱ་ཀཾ་ཡུད་ཡུད་སྭཱ་ཧཱ༔

༄༅། །སྐྲ་ཚིལ་དག་གིས་ཁ་བསྡམས་ལ༔ རླུང་ནི་གཏན་ནས་མ་ཤོར་ཤིང་༔ འགོང་ཡུག་གྲིབ་ཀྱིས་མ་ཕོག་པར༔ དང་པོ་རང་གིས་ལུས་ལ་བཅངས༔ ཕ་རོལ་
དག་གིས་མཐོང་མི་སྲིད༔ ཁྱིམ་དུ་སྦས་ན་ཆོམ་རྐུན་བྲལ༔ འདི་འདྲ་གཞན་ལ་སྤེལ་བ་མིན༔ མ་དང་མཁའ་འགྲོས་བཀའ་རྒྱ་ཡོད༔ འདི་འདྲའི་གདམ་པ་ཟབ་མོ་ནི༔ གཏེར་ཁ་
གོང་འོག་ཐམས་ཅད་དུ༔ འདྲ་མིན་གཅིག་དང་གསུམ་ལས་མེད༔ ཚུལ་བཞིན་སྒྲུབ་ལ་ལག་ཏུ་ལོངས༔ སྐུ་གསུམ་རབ་གནས་ཡང་ཡང་གཅེས༔ དྷ་ཐིམ༔ ཨུ་ཡ་དམར་པོ་ཙོ་རྟ་
ཐིམ༔ ས་མ་ཡ༔ རྒྱ་རྒྱ་རྒྱ༔ སྲོ་མ་ར་ཙཱ་སྲན་ཆུང་བ་རྩྭ་ཨ་ཝ་ཉེར་ཤིང་བ་གཟེ་མ༔ དེ་རྣམས་བཀོལ་གྲངས་དེ་མར་དང་སྦྱར་ནས་ཟོས་ན་ལང་ཚོ་རབ་ཏུ་རྒྱས་ཤིང་རྨད་དུ་འབྱུང་བའོ༔
སྲིད་མི་འཕེལ་བ་ནི་མགྲོན་བུ་སྦྲུམ་མ་མིག་མེད་པའི་ནང་དུ་དངུལ་ཆུ་སྲན་མ་ཙམ་དང་༔ སྦྲང་རྩི་དང་༔ ཐིག་ལེ་དཀར་དམར་བཞི་པོ་ཆ་སྙོམས་ལ་བླུགས༔ སྲུབ་སྨྲ་ཚིལ་ཀྱི་བཀབ་སྟེ་

མིག་མི་འཆོར་བར་བྱས་ལ་ལྕེ་འོག་ཏུ་བཅུག་ཅིང་༔ ཐིག་གུ་གསུམ་སྒྲིལ་ལ༔ ཨོཾ་ཧ་ར་ཧ་ར་བྷནྡྷ་བྷནྡྷ་ཏྲི་ཤུད་ཏྲ་དྷ་ར་སིདྡྷི་ཡེ་སྭཱ་ཧཱ༔ ཅེས་བཟླས་ཏེ་སྐེད་པ་ལ་བཏགས་ན་ཏི་ལ་ཀ་ཉམས་པར་མི་འགྱུར་རོ༔ ཁ་ཐཾ༔
རྒྱ༔ ཟབ་རྒྱ༔ གཏེར་རྒྱ༔ གཏད་རྒྱ༔ སྦས་རྒྱ༔ རྒྱ་རྒྱ་རྒྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་སྤུངས་བའི་མགུལ་ནས་གདན་དྲངས་པའོ༔ གར་དབང་པདྨ་རྒྱ་མཚན་གྱིས་འཕྲེང་པོར་ཞུས་སོ༔ མངྒ་ལཾ༔

༄༅། །གསང་བའི་ཡིག་བུ་གུད་དུ་བྱུང་བ་བཞུགས་སོ༔

༄༅། །འདའ་ཁ་མ་འོད་ཀྱི་འཕོ་བ་ཉམས་སུ་ལེན་པར་འདོད་བས༔ རང་གི་མདུན་གྱི་ནམ་མཁའི་ཐད་དུ༔ འཇའ་འོད་འཁྱིལ་བའི་གུར་ཁང་གི་དབུས་སུ་སློབ་དཔོན་ཆེན་པོ་སྐུ་རྒྱན་ཆ་
ལུགས་སྤྱི་དང་མཐུན་པ་ལ༔ ཕྱག་གཡས་མཆོག་སྦྱིན་དང༔ གཡོན་མི་འཇིགས་པའི་ཕྱག་རྒྱ་ཅན༔ ཞབས་གཉིས་བཟང་པོའི་འདུག་སྟངས་ཅན་ལ་འཁོར་རིག་འཛིན་
གྱི་དཔའ་བོ་དང་རྣལ་འབྱོར་མའི་ཚོགས་དུ་མས་བསྐོར་བ་བསམ་ལ༔ རང་གི་སྤྱི་བོར་རྒྱ་སྐར་ཁ་ཕྱེ་བ་ལྟ་བུ་སྙིང་འདབ་བརྒྱད་ཁ་གྱེས་པའི་དབུས་སུ་ཕྱོགས་མདོག་གི་ཐིག་ལེ་ལྔ་
ལྡན་སྣུམ་ཞིང་འགྲིལ་བ༔ ཐུར་སེལ་གྱི་རླུང་དྲག་ཏུ་འཐེན་པ་དང༔ སྟབས་གཅིག་ཏུ་སློབ་དཔོན་རིན་པོ་ཆེའི་ཐུགས་ཀ་ནས་འོད་ཟེར་ལྔ་ལྡན་ལྕགས་ཀྱུའི་རྣམ་པ་ཅན་ལྟ་བུར་འཕྲོས༔
སྤྱི་བོར་བརྒྱུད་སྙིང་ཀའི་ཐིག་ལེ་ལྔ་ལྡན་ལ་ཟུག་པས༔ རླུང་དྲག་ཏུ་འཐེན་པ་དང༔ ལྷན་ཅིག་ཧིཀ་ཅེས་སྤྱི་བོར་ཅུང་ཟད་ཙམ་ལ༔ འོད་ཟེར་ལྔ་ལྡན་གྱིས་འུབ་འུབ་འཐེན་ནས༔

༄༅། །སློབ་དཔོན་རིན་པོ་ཆེའི་སྙིང་ཀར་ཐིམས་པར་ཡང་ཡང་དམིགས༔ རྟགས་དང་མ་ལྡན་གྱི་བར་དམིགས་པ་མ་བརྗེད་ཙམ་པ་བྱ་ཞིང༔ དུས་ཀྱི་མཐར་རིག་
པ་ཤུགས་དང་ལྡན་པས་སྐད་ཅིག་གི་སློབ་དཔོན་རིན་པོ་ཆེའི་ཐུགས་ཀར་ཐིམ་པར་དམིགས་ཤིང༔ དེ་ཉིད་ཀྱི་ངང་ལ་མཉམ་པར་འཇོག་པའོ༔ རྩ་གསུམ་མཐོང་བ་རང་གྲོལ་གྱི་འདའ་ཀ་མ་འོད་ཀྱི་
འཕོ་བ་འདི་ཉིད་འདེབས་པ་ཤིན་ཏུ་གལ་ཆེའོ༔ མངྒ་ལཾ༔

༄༅།  །ཀློང་གྲོལ་ཐུགས་ཀྱི་ཐིག་ལེ་ལས༔ རྗེ་བཙུན་སྒྲོལ་མ་དམར་བོའི་ནང་སྒྲུབ་པདྨའི་སྙིང་ཞུན་བཞུགས༔

༄༅། །མ་སྐྱེས་སྐྱེ་མེད་ཆོས་ཀྱི་དབྱིངས༔ མ་འགགས་འགྲོ་དྲུག་ཡོངས་ཀྱི་གཤིས༔ མ་བཅོས་ཡེ་ནས་དེ་ལྟར་ཁྱབ༔ མ་ཡེངས་བློ་འདས་དྲན་པས་འདུད༔ ཨེ་མ་རྣལ་འབྱོར་གང་ཞིག་གིས༔ གསང་བའི་སྙིང་ཞུན་ཉམས་ལེན་ན༔ གནད་ཀྱིས་བྱང་བུ་འདི་
བསྟན་གྱིས༔ འཁུ་འཕྲིག་བློ་ཡང་སྐལ་བ་ཅན༔ གནས་བཟང་མི་མེད་ཡར་ཚེས་ངོས༔ དཀྱིལ་འཁོར་སྒྲུབ་རྫས་སྤྲོས་སྐབས་བཞིན༔ རང་ལུས་བདེ་བའི་རྣལ་དབབ་བྱ༔ སྒོ་གསུམ་རྣམ་གཡེང་ཀུན་བྲལ་མཚམས༔ ལྡན་བར་དམ་པ་གསུམ་གྱིས་བློས༔ སྦྱོར་དངོས་གཞི་
དང་ལྔ་དག་ལས༔ དང་པོ་སྐྱབས་སེམས་བསྒོམ་པ་ནི༔ ན་མོ༔ དུས་འདི་ནས་བཟུང་བླ་མེད་བྱང་ཆུབ་བར༔ དཀོན་མཆོག་གསུམ་དང་རྩ་གསུམ་ལྷ་ཚོགས་ལ༔ སྙིང་ནས་སྐྱབས་གསོལ་སྙིང་རྗེའི་
ཡུལ་གྱུར་འགྲོ༔ སྨོན་དང་འཇུག་པས་བྱང་ཆུབ་ལམ་འགོད་ཕྱིར༔ བཅོམ་ལྡན་འདས་མ་བདག་གིས་སྒྲུབ་པར་བགྱི༔ ལན་གསུམ། གཉིས་པ་ཡན་ལག་བདུན་པ་ནི༔ རྗེ་བཙུན་འཕགས་མ་སྒྲོལ་

༄༅། །མ་དང་༔ ཕྱོགས་བཅུ་དུས་གསུམ་བཞུགས་པ་ཡི༔ རྒྱལ་བ་སྲས་བཅས་ཐམས་ཅད་ལ༔ ཀུན་ནས་དང་བས་ཕྱག་བགྱིའོ༔ མེ་ཏོག་བདུག་སྤོས་མར་མེ་དྲི༔ ཞལ་
ཟས་རོལ་མོ་ལ་སོགས་པ༔ དངོས་འབྱོར་ཡིད་ཀྱིས་སྤྲུལ་ནས་འབུལ༔ འཕགས་མའི་ཚོགས་ཀྱིས་བཞེས་སུ་གསོལ༔ ཐོག་མ་མེད་ནས་ད་ལྟའི་བར༔ མི་དགེ་བཅུ་དང་མཚམས་
མེད་ལྔ༔ སེམས་ནི་ཉོན་མོངས་དབང་གྱུར་པའི༔ སྡིག་པ་ཐམས་ཅད་བཤགས་པར་བགྱི༔ ཉན་ཐོས་རང་རྒྱལ་བྱང་ཆུབ་སེམས༔ སོ་སོ་སྐྱེ་བོ་ལ་སོགས་པས༔ དུས་གསུམ་
དགེ་བ་ཅི་བསགས་པ༔ བསོད་ནམས་ལ་ནི་བདག་ཡི་རང་༔ སེམས་ཅན་རྣམས་ཀྱི་བསམ་པ་དང་༔ བློ་ཡི་བྱེ་བྲག་ཇི་ལྟར་བ༔ ཆེ་ཆུང་ཐུན་མོང་ཐེག་པ་ཡི༔ ཆོས་ཀྱི་འཁོར་ལོ་བསྐོར་

དུ་གསོལ༔ ཇི་སྲིད་འཁོར་བ་མ་སྟོང་བར༔ མྱ་ངན་མི་འདའ་ཐུགས་རྗེ་ཡིས༔ སྡུག་བསྔལ་རྒྱ་མཚོར་བྱིང་བའི་འགྲོ༔ སེམས་ཅན་རྣམས་ལ་གཟིགས་སུ་གསོལ༔ བདག་གིས་
བསོད་ནམས་ཅི་བསགས་པ༔ ཐམས་ཅད་བྱང་ཆུབ་རྒྱུར་གྱུར་ནས༔ རིང་པོར་མི་ཐོགས་འགྲོ་བ་ཡིས༔ འདྲེན་པའི་དཔལ་དུ་བདག་གྱུར་ཅིག༔ གསུམ་པ་བགེགས་བསྐྲད་བསྲུང་བ་ནི། ཧྲཱི༔ པདྨ་དབང་།
གི་དཀྱིལ་འཁོར་ནི༔ ཡེ་ནས་མ་བཅོས་ལྷུན་གྲུབ་ལ༔ གདོན་དང་བགེགས་ཀྱི་མིང་བྲལ་ཀྱང༔ གློ་བུར་བདག་འཛིན་འཁྲུལ་བའི་གདོན༔ ཆོས་ཉིད་རང་གྲོལ་ཀློང་
དུ་དེངས༔ གཞན་དབང་དག་པ་རབ་འབྱམས་ཀྱི༔ ཡོངས་གྲུབ་གསང་བ་གསུམ་གྱི་ཀློང་༔ འདའ་ཀ་རྡོ་རྗེས་མཚམས་བྱའོ༔ དྷརྨཱ་དྷརྟུ་ཛྷཱ་ན་བཛྲ་རཀྴ་ཨཱཿཧཱུཾ༔ བཞི་པ་ཕྱིན་དབབ་མཆོད་
རྫས་བརླབས༔ ཧྲཱི༔ སྐྱེ་མེད་གདོད་ནས་དག་པའི་ཕོ་བྲང་ནས༔ འགག་མེད་སྒྱུ་འཕྲུལ་རོལ་བ་ཡེ་ཤེས་ལྷའི༔ རྟོག་ཚོགས་དངོས་འཛིན་སྤྲུལ་པའི་དཀྱིལ་འཁོར་འདིར༔ དབང་བསྐུར་

༄༅། །བྱིན་ཕོབ་རྟགས་མཚན་དངོས་གྲུབ་སྩོལ༔ ཨོཾ་ཨཱཿཧཱུྃ་མ་ཧཱ་གུ་རུ་བཛྲ་བིརྱ་དྷ་ར་ཨརྱ་ཏཱ་རེ་ཛྷ་ན་ས་མ་ཡ་ཨ་བེེ་ཤ་ཡ་ཕེཾ་ཕེཾ ཅེས་ཕྱི་ནང་གསང་མཆོད་ལ༔ ཨོཾ་ཨཱཿཧཱུྃ༔ ཨོཾ་ཨཱཿཧཱུཾ༔
ཨོཾ་ཨཱཿཧཱུཾ༔དངོས་གཞིའི་དང་པོ་ཏིང་འཛིན་ནི༔ ཧཱུྃ༔ སྟོང་ཉིད་བློ་འདས་ཆོས་ཀྱི་དབྱིངས༔ རྣམ་པར་ཐོག་པ་གསུམ་གྱི་མཁར༔ རྒྱུ་རྐྱེན་ལས་འདས་འོད་ལྔའི་ཀློང་༔ མཚན་ཉིད་ཡོངས་
རྫོགས་གཞལ་མེད་ཁང་༔ ཟླ་གམ་སྒོ་གཅིག་རྫོགས་པའི་དབུས༔ པད་ཉི་ཟླ་སྟེང་དབང་ཕྱུག་དང་༔ ཨུ་མ་སྒྲ་གཅན་བརྩེགས་པའི་སྟེང་༔ རང་རིག་བརྗོད་བྲལ་དེ་བཞིན་ཉིད༔ ཀུན་
སྣང་བྱང་ཆུབ་སེམས་ཀྱི་རྟེན༔ ཧྲཱིཿ ཡིག་དམར་པོའི་སྤྲོ་བསྡུ་ལས༔ རྗེ་བཙུན་རྡོ་རྗེ་རྣལ་འབྱོར་མ༔ དམར་མོ་ཁྲོ་འཛུམ་ཆགས་པའི་ཉམས༔ ཞལ་གཅིག་ཕྱག་བཞིའི་དང་པོ་གཉིས༔ ཨུཏྤལ་
དམར་པོའ་མདའ་གཞུ་འགེང་༔ མཐའ་གཉིས་ལྕགས་ཀྱུ་པདྨའི་ཞགས༔ སྤྱན་གསུམ་ཕྱག་རྒྱ་ལྔ་ཡིས་སྤྲས༔ སྟག་ཤམ་ཐོད་ཕྲེང་རུས་པའི་བརྒྱན༔ པུཎྜརི་ཀ་རརྣའི་ཀླུབས༔ གཡས་

བསྐུམས་གཡོན་བརྐྱངས་གར་གྱིས་འགྱིངས༔ རྟོག་ཚོགས་རང་བཞིན་གནས་དག་ལྷ༔ འཕགས་མ་སྒྲོལ་མ་ཉི་ཤུ་གཅིག༔ རིགས་བཞིའི་འཁོར་དང་ཀོའུ་རི་མ༔ དཔག་མེད་ཁྲོམ་
ཚོགས་ཇི་བཞིན་དུ༔ བརྟན་གཡོ་དཀྱིལ་འཁོར་གསུམ་ལྡན་ཤར༔ རིགས་བདག་བཅོམ་ལྡན་སྣང་མཐའ་ཡས༔ འགྲོ་འདུལ་རྡོ་རྗེའི་སྐུ་རུ་གསལ༔ ཡེ་ཤེས་མེ་འོད་འབར་བའི་ཀློང་༔།
སྣང་ལ་རང་བཞིན་མ་གྲུབ་པར༔ ཡེ་ནས་མངོན་བྱང་དེ་བཞིན་ཉིད༔ མ་བསྐྱེད་ཡོངས་གྲུབ་ཆེན་པོར་རྫོགས༔ ཨོཾ་ཨཱཿཧཱུཾ༔ ཨོཾ་ཧཱུཾ་སྭཱ་ཧྲཱིཿཨཱ༔ ས་མ་ཡ༔ གཉིས་པ་སྤྱན་འདྲེན། ཧྲཱི༔
བརྗོད་བྲལ་གཉུག་མའི་ཕོ་བྲང་ནས༔ རང་བཞིན་མ་འགག་ཐུགས་རྗེའི་ལྷ༔ མི་གཡོ་རྡོ་རྗེའི་སྣང་ངོར་རུ༔ འདིར་གཤེགས་དབང་བསྐུར་བྱིན་ཕོབ་ལ༔ འཁྲུལ་སྣང་རང་གྲོལ་དངོས་
གྲུབ་སྩོལ༔ འདས་ཀའི་དམ་ཡེ་གཉིས་མེད་པར༔ ལྷག་མཐོང་རྟོགས་པའི་བརྡའ་ཕྱག་འཚལ༔ ས་མ་ཡ་ཨ་ཝེ་ཤ་ཡ་ཧྲཱི༔ཧྲཱི༔ཧྲཱི༔ ཨེ་ཨ་ར་ལི་ཕེཾ་ཕེཾ་ཛ༔ བཛྲ་དྷི་ཉྫ་ཨ་ལ་ལ་ཧོ༔

༄༅། །གསུམ་པ་ཕྱི་ནང་གསང་མཆོད་ནི༔ ཧྲཱི༔ ཀུན་ཏུ་བཟང་པོའི་རོལ་བ་ལས༔ གང་ཤར་རང་གྲོལ་མཆོད་པའི་སྤྲིན༔ འདོད་ཡོན་རྣམ་ལྔའི་བྱེ་བྲག་དང་༔ སྲིད་འགྲོས་དཔལ་འབྱོར་
བླ་ན་མེད༔ དུག་ལྔ་རང་གྲོལ་ནང་གི་རྫས༔ དགའ་བཞི་མཉམ་སྦྱོར་ལས་འོང་བས༔ སྨན་གཏོར་རཀྟའི་བྱེ་བྲག་བཅས༔ བློ་འདས་དོན་གྱི་ལྷ་ཚོགས་ལ༔ གཉིས་སུ་མེད་པར་
རྒྱས་མཆོད་འབུལ༔ ཨོཾ་ཨརྱ་ཏ་རེ་ཛྷཱ་ན་ཀུ་རུ་ཀུལླི་ཧྲཱི༔ ས་པཱ་རི་ཝ་ར་ཨརྒྷཾ་ནས་ཤབྟ་སརྦ་མ་ཧཱ་པཉྩ་རཀྟ་བྷ་ལིངྟ་གུ་ཧྱ་ཛྙཱ་ན་པུཉྩ་ཧོ༔ བཞི་བ་དོན་གྱིས་བསྟོད་པ་ནི། ཧྲཱི༔ སྣང་སྲིད་འཁོར་
འདས་ཆོས་རྣམས་ཀུན༔ དཀྱིལ་འཁོར་གསུམ་གྱི་རོལ་བར་རྫོགས༔ མ་བཅོས་མ་བསླད་རྩོལ་སྒྲུབ་འདས༔ དེ་བཞིན་ཉིད་དབྱིངས་རོལ་ལ་བསྟོད༔ ལྔ་བ་འཛབ་བཟླས་འགོངས་པ་ནི། ཐུགས་
ཀར་ཉི་སྟེང་ཧྲཱིཿམཐར་སྔགས༔ བསྐོར་བའི་འོད་ཀྱིས་དོན་གཉིས་བྱས༔ ཚུར་འདུས་མཆོག་ཐུན་དངོས་གྲུབ་དབྱིག༔ འབད་མེད་ལྷུན་གྲུབ་བདེ་སྟོང་ཟུང་༔ འཇུག་པའི་རྣམ་པ་

མཆོག་ལ་ཡང་༔ དོན་གྱི་ཡེ་ཤེས་མངོན་དུ་གྱུར༔ བསྐྱེད་རྫོགས་ཟུང་འཇུག་མཉམ་པ་ཉིད༔ མོང་བྱེར་ཙམ་དུ་མ་སོང་ཞིང་༔ སྒོ་གསུམ་གསལ་བ་མདུན༔ བར་མ་ཆད་དུ་
བཟླ་བ་གནད༔ ཨོ་ཀུ་རུ་ཀུལླེ་ཧྲཱིཿཧཱུཾ་སྭཱཧཱ༔ ཐུན་མཐར་ཕྱག་འཚལ་བརྒྱ་རྩ་བརྗོད༔ བཟའ་བཏུང་འདོད་ཡོན་འཁོར་ལོས་མཆོད༔ སྣང་བས་མཉམ་པ་ཉིད་དུ་བསྡུ༔ འཁོར་གསུམ་དག་པའི་དགེ་བསྔོ་སྨོན་ཡིན་མིན་གཅེས་པའི་
མན་ངག་འགའ༔ འདི་རུ་མ་སྦྲོས་ཁ་ཐམ་རྒྱ༔ སྙན་བརྒྱུད་མ་ཤེས་མོ་མོའི་གནད༔ ས་མ་ཡ༔ རྒྱ་རྒྱ་རྒྱ༔ ཨེ་མ༔ གང་ཤར་སྣང་བ་ཡངས་པའི་ཀློང་༔ རྟོག་ཚོགས་ཡི་གེའི་གསང་མཛོད་ལས༔ མཐའ་བྲལ་རིག་པའི་རྡོ་རྗེ་ཡིས༔ གཟུང་འཛིན་སྦངས་པའི་གཏེར་སྒོ་འབྱེད༔ མཉམ་པ་
ཉིད་ཀྱི་ཤོག་སེར་ངོགས༔ དངོས་མེད་བྲལ་བའི་བརྡ་རིས་ཤར༔ འཁྲུལ་བ་དག་པའི་སྣང་ངོ་རུ༔ འགགས་མེད་ཡི་གེ་རིས་སུ་བསྒྱུར༔ སྙིང་གི་བུ་ལ་གཏད་དོ་རྒྱ༔ རིག་པ་བདུན་གྱིས་ཟིན་པས་གཏེར༔ འགྲོ་དོན་བསྟན་པ་མཐར་རྒྱས་ཤོག༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔
གཏེར་རྒྱ༔ གཉན་རྒྱ༔ ཧ་རིམ༔ བདག་སྦྲང་བན་མཐའ་བྲལ་བདྨ་དྲག་པོ་རྩལ་གྱིས་ཆུ་སྤྲེལ་ཟླ་བ་གསུམ་པའི་ཚེས་བརྒྱད་ཀྱི་ཉིན་སྒྲུབ་གནས་དྲང་སྲོང་དྲི་མེད་ཟླ་བ་ཕུག་ནས་ཐོལ་བྱུང་དུ་ཡི་དམ་ལྷའི་བྱིན་རླབས་ལ་བརྟེན་ནས་བབ་པའོ༔ དགེའོ༔ དགེའོ༔དགེའོ༔

༄༅།  །མིང་དང་བྲལ་བའི་རྫོགས་རིམ་ལས༔ སྙན་བརྒྱུད་ཀྱི་ཁྲིད་དམིགས་སྦས་དོན་གསལ་བ་རྒྱབ་ཡིག་གསུང་རྒྱུན་ངག་བསྒྲིགས་མ་བཞུགས་སོ། །

༄༅། །རྩ་བ་གསུམ་གྱི་ལྷ་ལ་ཕྱག་འཚལ་ལོ། །འདིར་བླ་མའི་རྫོགས་རིམ་རབ་དབྱེ་རྣམ་པ་གསུམ་ལས། འདི་ནི་ཉེ་བར་བསྡུས་པ་དཔེ་རྒྱུད་ལས་སྙན་རྒྱུད་འབྲེལ་བ་ཉམས་སུ་ལེན་པ་ནི།
མིང་མེད་ཞེས་པ་རྒྱུ་རྐྱེན་གྱིས་མ་བསྐྱེད་པས། སྣང་བའམ་སྟོང་པ་རང་གི་ཆར་ཡང་མིང་གདགས་སུ་མེད་ན་དང་། སྣང་ཚུལ་དུ་མིང་བཏགས་རྡོ་རྗེ་སེམས་དཔའ་ལ་ཞེས་པ་ནི། དོན་དམ་པའི་སྟོང་ཉིད་རྡོ་རྗེ་དང་།
སེམས་དཔའ་ནི་བྱང་ཆུབ་ཀྱི་སེམས་སྙིང་རྗེ་ཆེན་པོའི་བདེ་ཆེན་ཆོས་རྒྱ་མི་འགྱུར་ཏེ། ལྷན་སྐྱེས་འདུ་འབྲལ་མེད་ལ་ཕྱག་འཚལ་ལོ། །ཞེས་པས་རྣམ་པ་ཐམས་ཅད་ཟུང་དུ་འཇུག་ཅིང་དབྱེར་མི་ཕྱེད་པའོ། །
ཡིན་ལུགས་ལྟ་བའི་བཞུགས་ཚུལ་དེ་ལ་ཡིད་བཞིན་པ་དེ་ཉིད་ཀྱི་བསྒོམས་པ་ཉམས་སུ་ལེན་པ་ནི༔ བྱང་ཆུབ་ནི་རྣམ་པ་ཀུན་ལྡན་གྱི་བདེ་གཤེགས་སྙིང་པོ་ཡིན་ལ། སེམས་དཔའ་ནི་དེ་ཉིད་དོན་དུ་གཉེར་བ་ལ་

༄༅། །སྨོན་པ་ཡིན་ཏེ། སེམས་དཔའ་ཆེ་ཞེས་པས། འཇུག མཆན། བཅའ་བ་ལུས་བཞག་པ་སེམས་ཉམས་ལེན་དུ་གནང། པའི་ལམ་གྱི་གནད་གསུམ་གྱི་སྔོན་འགྲོ་མཐའ་དག་ལ་ཞུགས་ནས། ཐོག་མར་སྐྱབས་ཡུལ་གསལ་
གདབ་པ་ནི། སྨིན་མཚམས་ཀྱི་མདུན་གྱི་ནམ་མཁའ་འཇའ་འོད་འཁྱིལ་བའི་གུར་ཁང་གི་དབུས་སུ། རིགས་བསྡུས་པདྨ་འབྱུང་གནས་དཀར་ལ་དམར་བའི་མདངས་ཅན་བཞད་པ་དང་བཅས་
པ། རྡོ་རྗེ་སེམས་དཔའི་གསང་གོས་ཕོད་ཆེན་མཐིང་ཀ་དར་དམར་སེར་གྱི་ཆོས་གོས་དང་། བེར་ལྕམ་སྨུག་པོ་དབུ་ཞྭ་ལྷུབ་ཅན་གསོལ་ཞིང་། ཕྱག་གཉིས་མཉམ་བཞག་གི་སྟེང་ན་
མཚན་དང་ལྡན་པའི་ཀཱ་པ་ལ་བདུད་རྩིའི་གང་བ་བསྣམས་པ། ཞབས་རྡོ་རྗེ་སྐྱིལ་མོ་དཀྲུང་གིས་བཞུགས་པའི་གནས་གསུམ་དུ། ཨོཾ་ཨཱཿཧཱུྃ་དཀར་དམར་མཐིང་གསུམ་གྱིས་རྣམ་པ་བུན་

བུན་བྱུང་ནས། རང་གི་གནས་གསུམ་མེར་གྱིས་ཁེངས་བཞིན་བ་ནས། སངས་རྒྱས་ཆོས་དང་དགེ་འདུན་གསུམ་ལ་སྐྱབས་སུ་མཆིའོ། །བླ་མ་ཡི་དམ་མཁའ་འགྲོ་གསུམ་ལ་སྐྱབས་སུ་
མཆིའོ། །རྩ་དང་རླུང་དང་ཐིག་ལེ་གསུམ་ལ་སྐྱབས་སུ་མཆིའོ། །ངོ་བོ་རང་བཞིན་ཐུགས་རྗེ་གསུམ་ལ་སྐྱབས་སུ་མཆིའོ། །ལན་ཅི་མང་གི་མཇུག་ཏུ། བདག་གིས་ལུས་ངག་ཡིད་གསུམ་གྱི་སྡུག་
བསྔལ་རྒྱུ་དང་བཅ ས་པ་འདིས། སེམས་ཅན་ཐམས་ཅད་ཀྱི་སྡུག་བསྔལ་རྒྱུ་དང་བཅས་པ་དང་བྲལ་བར་གྱུར་ཅིགབདག་གི་སྒོ་གསུམ་གྱི་བདེ་བ་རྒྱུ་དྭངས་པ་འདིས། སེམས་ཅན་ཐམས་ཅད་
བདེ་བ་དང་བདེ་བ་ཕུན་སུམ་ཚོགས་པ་དང་ལྡན་པར་གྱུར་ཅིག བདག་གིས་སྒོ་གསུམ་གྱི་ཟག་མེད་ཀྱི་ཉམས་མྱོང་བདེ་ཆེན་ལྷན་གཅིག་སྐྱེས་པ་འདིས། སེམས་ཅན་ཐམས་ཅད་དགའ་
བ་ཚད་མེད་པ་དང་ལྡན་པར་གྱུར་ཅིག བདག་དང་སེམས་ཅན་གཉིས་བསྡུས་ཀྱི་ཆོས་ཐམས་ཅད་དེ་བཞིན་ཉིད་ཀྱི་ངོ་བོ་རོ་གཅིག་པ་དང་ཉེ་རིང་ཆགས་སྡང་དང་བྲལ་བའི་བཏང་སྙོམས་ཆེན་པོ་ལ་

༄༅། །ཡུན་རིང་དུ་གནས་པར་གྱུར་ཅིག སེམས་ཅན་ཐམས་ཅད་ཀྱི་དོན་དུ་རྣམ་པ་ཀུན་གྱི་མཆོག་དང་ལྡན་པ་སངས་རྒྱས་ཀྱི་གོ་འཕང་ཚེ་གཅིག་ལ་ཐོབ་པར་བྱ་བའི་ཕྱིར། མིང་དང་།
བྲལ་བའི་གདམས་པ་ཟབ་མོ་ཉམས་སུ་བླང་བར་བགྱིའོ། །ཞེས་པའི་གདུང་ཤུགས་དྲག་པོ་དང་བཅས་བཞིན་པ་ནས། རླུང་སྦྱོར་བདུན་ཕྲག་གསུམ་ལས་མི་ཉུང་བར་ཉམས་སུ་བླངས་རྗེས། བཅོས་མ་དང་བྲལ་བའི་མོས་གུས་ཀྱི་ངང་ནས།
འཛབ་བཟླས་དབང་གསུམ་གུ་རུའི་གནས་གསུམ་ལས་འོད་ཟེར་དཀར་དམར་མཐིང་གསུམ་བྱུང་། རང་གི་སྤྱི་མགྲིན་སྙིང་ག་རྣམས་སུ་ཐིམ་པས༔ རིམ་གྱིས་ཐོབ་ནས༔ སྒོ་གསུམ་གྱི་སྒྲིབ་གཉིས་བག་ཆགས་དང་བཅས་པ་དག་ནས།
རིགས་བསྡུས་གུ་རུ་སྨིན་མཚམས་སུ་ཐིམ་པས་དབྱེར་མེད་ཁྱབ་བདག་རླུང་རིགས་གཉིས་མེད་ཀྱི་དོན་ལ། ཡུན་རིང་བར་རྣམ་རྟོག་གི་སྤུན་ཐག་བཅད་ནས། རང་བབས་བཟོ་མེད་ངང་བཞག་ལས་མ་གཡོས་པ་ཁོ་ནར་བགྱིའོ༔ སྒྲ་
ཅན་ནི་ཁྱབ་བྱེད་ཤིན་ཏུ་ཕྲ་བ་ཡེ་ཤེས་ཀྱི་རླུང་དང་༔ སྦས་པའི་དོན་ནི། རིག་པ་གསལ་རིག་གི་ཆ་མིང་འདོགས་དང་བྲལ་བའི་རླུང་རིག་དབྱེར་མེད་ཀྱི་རྡོར་སེམས་ཧེ་རུ་ཀའི་རྣམ་པར་སྣང་

བ་དང་། ཀུན་ཏུ་བཟང་མོ་ནམ་མཁའ་དབྱིངས་ཀྱི་དབང་ཕྱུག་མ་རྡོ་རྗེ་རལ་ཅིག་མའི་ངོ་བོ་དང་ལྷན་ཅིག་ཏུ་སྙོམས་པར་ཞུགས་པ་ནི་ལེན་པ་སྟེ། རྫོགས་རིམ་གྱི་ལྷའི་སྐུ་བདེ་སྟོང་ལྷན་ཅིག་
སྐྱེས་པའི་སྒྱུ་མའི་སྐུ་ལྟར་ཤར་བ་ཉིད་ཉམས་སུ་བླངས་པ་སྟེ། རང་སྣང་ལྷུན་གྱིས་གྲུབ་པའི་གཞལ་ཡས་སམ་འཇའ་འོད་འཁྱིལ་པའི་གུར་ཁང་གི་དབུས་སུ། སྣ་ཚོགས་ཆུ་སྐྱེས་དང་ཉི་
ཟླའི་གདན་ལ། རང་རིག་དེ་བཞིན་ཉིད་ཀྱི་ངོ་བོ་རྒྱུའི་ཡི་གེ་ཧཱུྃ་མཐིང་ནག་ལས་འོད་ཟེར་ལྔ་ལྡན་ཀུན་ནས་འཕྲོས་པས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་
ཡོངས་སུ་གྱུར་པ་ལས། རང་ཉིད་མཆན། དབང་དོན་ལུས་སྤྲུལ་སྐུ་ལམ་ཁྱེར་དངོས་ནི། རྡོར་སེམས་ཧེ་རུ་ཀ་སྐུ་མདོག་མཐིང་ག་དྭངས་ཤིང་གསལ་ལ་རྙོག་པ་དང་བྲལ་བ། ཞལ་གཅིག་ཕྱག་གཉིས་
ཀྱི་རྡོར་དྲིལ་འཛིན་པས་ཡུམ་ལ་འཁྱུད་པ། ཅུང་ཟད་ཁྲོ་ཞིང་ཆགས་པའི་ཉམས་དང་ལྡན་པ་ཐུགས་རྗེའི་གཟིགས་པ་མི་དམན་པའི་སྤྱན་གསུམ་དང་ལྡན་ཞིང་། མཆེ་བ་མྱུ་གུ་ལྟར་གཙིགས་

༄༅། །ཤིང་རབ་ཏུ་བཞད་པ། དབུ་སྐྲ་རལ་པའི་ཐོར་ཚུགས་སུ་བཅིངས་པའི་ཟར་བུ་ཐུར་དུ་གྲོལ་བ། སྤྱི་བོར་སྣ་ཚོགས་རྡོ་རྗེ་དང་། གཡོན་དུ་ཟླ་བ་ཕྱེད་པ། ཐོད་སྐམ་ལྔའི་དབུ་རྒྱན་དང་། 
ཐོད་རློན་ལྔ་བཅུའི་དོ་ཤལ། རུས་པའི་རྒྱན་དྲུག་ལ་རིན་པོ་ཆེའི་ཟ་ར་ཚགས་དང་དྲིལ་བུ་གཡེར་ཁས་སྤྲས་ཤིང་། སྟག་གི་པགས་པའི་ཤམ་ཐབས་སུ་གྲོལ་ཞིང་། ཞབས་གཡས་ཅུང་ཟད་།
བསྐུམས་ཤིང་གཡོན་བརྐྱངས་པའི་འདོར་སྟབས་ཀྱིས་འགྱིངས་བག་དང་ལྡན་པའི་པང་དུ། ཡུམ་ཀུན་བཟང་རྡོ་རྗེ་རལ་ཅིག་མ་སྐུ་མདོག་མཐིང་ཀ བཅུ་དྲུག་ལོན་པའི་ལང་ཚོའི་རྣམ་པ་ཅན།
ནུ་མ་འབུར་ཞིང་བྷ་ག་རྒྱས་ལ་རུབ་པ། ཆགས་པའི་ཟིལ་གྱིས་བརླན་ཅིང་། ཕྱག་གཉིས་གྲི་ཐོད་འཛིན་པས། ཡབ་ཀྱི་མགུལ་ནས་འཁྱུད་པ། དབུ་སྐྲ་གྲོལ་བ་ཐོད་སྐམ་ལྔའི་དབུ་བརྒྱན་དང་།
ཐོད་རློན་ཆུང་དུ་ལྔ་བཅུའི་དོ་ཤལ། མེ་ཏོག་སྣ་ཚོགས་པའི་ཕྲེང་བ་དང་། ཕྱག་རྒྱ་ལྔའི་བརྒྱན་ཞིང་བདེ་བ་ཆེན་པོའི་ཉམས་ལྡན་གྱིས་ཞབས་གཡས་བརྐྱངས་ཤིང་

འཁྲིལ་བ། གཉིས་མེད་སྦྱོར་བ་ལ་བརྩོན་ཞིང་། ཡབ་ཡུམ་ཕྱེད་བཞུགས་ཀྱི་རྣམ་པ་ཅན་གཉིས་ཀའང་བ་སྤུའི་བུ་ག་ཐམས་ཅད་ཐུགས་རྗེའི་སྤྱན་དང་ལྡན་ཞིང་། ཡེ་ཤེས་ལྔའི་འོད་ཀྱི་
རྦ་ཀློང་འཁྲུགས་པའི་དབུས་སུ། གནས་གསུམ་གྱི་རྡོ་རྗེ་གསུམ་གྱི་ཡི་གེ་སྔགས་ཕྲེང་དྭངས་པ་ལས་འོད་ཟེར་འཕྲོས། རྡོ་རྗེ་བཞིའི་ལྷ་ཚོགས་རྣམས་སྤྱན་དྲངས་གཉིས་སུ་མེད་པར་བསྟིམས་
ནས། རིགས་བདག་ཀུན་བཟང་རྡོ་རྗེ་འཆང་ཡབ་ཡུམ་གྱིས་དབུས་བརྒྱན་པར་བསམ་མོ༔ ཡེ་ཤེས་ལྔའི་ཞེས་པ་ཐུགས་མཆོག་འོད་ཀྱི་གའུ་སྙིང་མཆོང་གུར་སྨུག་པོའི་ནང་དུ། དྭངས་མ་རྒྱུ
ལྔའི་འོད་སྣང་གི་དབུས་སུ་ཧཱུྃ་ཕྱོགས་བཞིར་ཨོཾ་བཛྲ་ས་ཏཱ་ཅེས་པ་ཟེར་ལྔ་ཀུན་ནས་འཕྲོ་བ་ལ་དམིགས་པ་གཡོ་མེད་དུ་གཏད་དེ། རླུང་སྦྱོར་དང་སྟབས་ཅིག་ཏུ་ཉམས་སུ་ལེན་པའོ། །བདག་ཉིད་ཅན། ཞེས་པའི་དོན་ནི། མིང་
དང་རྟགས་དང་མཚོན་བྱེད་དང་། དོན་དམ་པ་དང་། མཆོག་ཏུ་མི་འགྱུར་བས་སྟེ། གོང་གི་སྤྱི་དོན་ཡི་གེ་ལྔ་ཉིད་ལས། ཟབ་མོ་སྦས་དོན་གྱིས་མན་ངག་གིས་རྩ་ཐིག་རླུང་གསུམ་ཉམས་སུ་བླང་བ་ནི།

༄༅། །ཕྱག་འཚལ། ཞེས་པས་ཡིད་རྩེ་གཅིག་ཏུ་སྙིང་དབུས་ཀྱི་ཐིག་ལེ་ལ་གཞག་པ་ན་འདུད་ཉིད་དོ། །རླུང་རིག་ཐིག་ལེ་གསུམ་ཡེངས་མེད་དུ་མི་འབྲལ་བའི་དོན་ཡིན་པས་ན། དམིགས་པ་ནི།
བཅའ་བ་ལུས་གནད་དང་ལྡན་པས་ན། རང་ཉིད་ཧེ་རུ་ཀ་གསལ་བཞིན་པའི་ངང་ནས། གཡས་གཡོན་རོ་རྐྱང་དམར་དང་དཀར་པོ། དབུས་སུ་དབུ་མ་མཐིང་གསལ། གསུམ་ཀའང་འོད་རྩའི་རྣམ་།
པ་དྭངས་ཤིང་ཟེར་ཀུན་ཏུ་འཕྲོ་བ་སྦོམ་ན་སྦོམ་མཉམ་གྱི་མདའ་སྨྱུག་ཙམ་དང་། ཕྲ་ན་ཕྲ་མཉམ་གྱི་གྲོ་སོག་ཙམ་གྱི། སྟོང་གསལ་གྱི་ངོ་བོ་སྤྱི་བོ་ནས་གསང་གནས་སུ་ཟུག་པ། ཡལ་ག་རྡོ་རྗེའི་
སྣ་རྩེར་གནས་པ། ལྟེ་བ་ནས་སོར་དྲུག་མཇལ་བའི་མདུད་པ་རོ་རྐྱང་གི་ཡལ་ག་གཉིས་ཀྱི་ཕུག་ནས་དབུ་མའི་ནང་དུ་ཅུང་ཟད་ཚུད་པར་དམིགས་ཏེ། སྔོན་འགྲོའི་རླུང་འབྱོངས་བར་བྱས་རྗེས། སྟེང་རླུང་
ཡུན་ཐུང་ལ་ཅུང་ཟད་དྲག་པར་རྡུབ་ཅིང་སྒང་བས། འོག་རླུང་འབྱེད་བཙུམ་གྱི་སྦྱོར་བས་འཐེན་རྗེས། རོ་རྐྱང་གི་རྒྱུ་བས་དབུ་མའི་ལམ་དུ་ཞུགས་ནས་འོད་རྩའི་ཡལ་ག་བརྒྱུད་སྙིང་ནང་གི་ཡེ་གེ་ལྔ་ལ་ཕོག་པས།

དེ་ཉིད་འོད་དུ་ཞུ་ནས་ཐིག་ལེ་ལྔ་ལྡན་འོད་ཟེར་ཀུན་ནས་འཕྲོ་བའི་དབུས་ཀྱི་ཐིག་ལེ་མཐིང་ཀ་ལས་བྱེ་ཚན་ལ་ཆུ་སྦྲེངས་པ་ལྟར་རིམ་གྱིས་ཐིམ་པར་ཡང་ཡང་དམིགས་ཤིང་། སྙིང་དབུས་
མི་ཤིགས་པའི་ཐིག་ལེ་ལ་རླུང་རིག་གཏད་དེ་བཞག་པས། ཞུགས་གནས་ཐིམ་གསུམ་ལ་བརྟེན་ནས་གནས་སྐབས་སུ་གཟུང་འཛིན་གྱི་རྟོགས་པ་རང་འགག་སྟེ། བདེ་སྟོང་གི་ཉམས་མྱོང་ལ་བརྟེན་
པའི་རྣམ་པར་རྟོག་པའི་དྲ་བ་བག་ཆགས་དྭངས་པ་རེ་ཞིག་དྲུང་ཕྱུངས་པར་གྱུར་པ་སྤྲོས་པ་ཐམས་ཅད་ཀྱི་དབེན་པའི་བདག་ཉིད་དང་། བདེ་བ་ཆེན་པོའི་རང་བཞིན་ཡིད་དཔྱོད་དུ་མ་ལུས་པ
ཞིག་འབྱུང་བའོ། །སླར་ཡང་སྲོག་རྩོལ་གྱི་རླུང་གནད་ལ་འབད་ནས་དབུ་མར་ཞུགས་པས། སྤྱི་བོ་བདེ་ཆེན་ནས་འོད་སྣང་ན་བུན་འཐིབས་པ་ལྟར། མར་ལ་ལུས་ཀུན་ཁྱབ་པའི། ཆུ་དྭངས་ལ་ཉི་
ཟེར་ཕོག་པ་བཞིན་གསལ་ལ་རྙོག་པ་དང་བྲལ་བའི། སྐྱ་ཧཾ་གི་ལུས་ཉིད་གྱུར་པར་བསམ་ནས། རླུང་དང་ལྷན་ཅིག་ཏུ་ཡུན་རིང་དུ་འཇོག་པའོ། །ལུས་ཞེས་པ་རྩ་འམ་གོང་གི་མོས་པ་ལམ་བྱེད་སྤྲུལ་སྐུའི་ལམ་ཁྱེར་དང་

༄༅། །མཐུན་པ། རང་ཉིད་ལྷའི་སྟོང་ར་ཧེ་རུ་ཀ་གསལ་བའི་ངང་ནས། བཅའ་བ་ལུས་ཀྱི་གནད་མེ་ཐབ་དྲུག་བཅིངས་དང་། དམིགས་པ་ཡུལ་གྱི་གནད་རྩ་གསུམ་གསལ་བཏབ་ཅིང་སྟོང་ར་
བསྒོམས་རྗེས་སུ།ངག་ཞེས་པ་རྣམ་པ་ལམ་གྱི་ལོངས་སྐུ་ལམ་ཁྱེར་དང་མཚུངས་པར། ལུས་ལྷའི་སྐུའི། ངག་རླུང་སྔགས་གཉིས་དང་མཐུན་པར། སོ་ཅེས་པའི་སྒྲ་ལས་སེམས་ཉིད་ཡོད་མེད་རྟག་
ཆད་ལ་སོགས་པའི་བློའི་སྒྲོས་བཏགས་པས་འདས་པའི་འཕག་ལམ་དྲུང་པོར་གནས་པའི་ལམ་བསྲང་མཆོག་དང་གསུམ། ཟུང་མཆན། ཡང་ན་ལུས་རྩ་ངག་རླུང་དྲང་པོ་ཡི་དམ་སེམས་ཏེ་དམིགས་བའི་ཡུལ་ལ་ག་པོ་མེད་འཇོག་བ་ནི་
བསྲང་བའོ། དུ་འབྲེལ་པའི་རང་བྱིན་གྱིས་བརླབ་པའི་རིམ་པ་བསྒོམས་པ་ནི། ཡུམ་ཀུན་བཟང་རལ་ཅིག་མ་ཙཎྜ་ལིའི་ངོ་བོར་གནས་གྱུར་པ་ལས། རླུང་གནད་དྲག་འཛིན་གྱིས་སྟེང་རླུང་རྒང་
ཞིང་མནན་ཏེ། འོག་རླུང་རུབ་ལ་གསང་གནས་ཀྱི་གཏུམ་མོའི་མེ་ཨ་ཤད་དམ། པ་ལུ་ཏའི་དབྱིབས་ཅན་གང་རིགས་ལ། སྲོག་རྩོལ་གྱི་རླུང་དྲག་ཏུ་བསྣུན་པས་གཏུམ་མོ་ཡེ་ཤེས་ཀྱི་མེ་

མཚན་ཉིད་བཞི་ལྡན་དུ་འབར་དེ། དབུ་མའི་ལམ་བརྒྱུད། སྤྱི་བོའི་ཧཾ་ཞུ་སྟེ། བྱང་སེམས་ཀྱི་རྒྱུན་དངུལ་ཆུའི་མདོག་ལྟར་ཆེར་བབས་པས། སྤྱི་མགྲིན་སྙིང་ཁ་ལྟེ་བ་གསང་གནས་དང་། སོར་།
མོ་བ་སྤུ་ལ་ཐུག་གི་བར་དུ་ཁྱབ་ཅིང་། བདེ་བས་མྱོས་པ་ནང་འཕོ་མེད་དུ་བཅིངས་ཤིང་། དབྱིངས་རིག་བསྲེས་དེ། ཞུ་བདེའི་མན་ངག་ལྟར་ཉམས་སུ་བླངས་པས་རྩ་ཁམས་རླུང་གསུམ་
ལས་སུ་རུང་བ་དང་། རང་རིག་ཕྱག་རྒྱར་གཞོལ་བས་ཡེ་རྒྱ་ཉམས་སུ་ལེན་པ་ནི། རྣམ་པ་མི་མོ་རང་ཡིད་དུ་འོང་ཞིང་བལྟ་ན་སྡུག་པ་ཞིག་དང་ཤེས་པ་གསུམ་ལྡན་གྱིས་སྙོམས་པར་
ཞུགས་པས། སྦྱོར་བརླབས་བསྒུལ་བསྐྱོད་ཀྱི་གནད་ལ་ཡ ང་ཡང་སེམས་ཡུལ་གཏད་པས། ཡས་བབས་ཀྱི་དགའ་བ་བཞི་ལ་བརྟེན་པའི་ལུས་སེམས་བདེ་བ་སྨིན་པའི་ཚེ་འཕོ་མེད་དུ་བཅིངས་ལ།
བདེ་བའི་ངོ་བོར་ཡུན་དུ་བཞག་པས། བདེ་བ་མཉམ་བཞག་ཏུ་ལྡང་བ་དང་། སླར་ཡང་མཁའ་གསང་དུ་བྱང་སེམས་གྱི་སྤོས་དུད་ལྟར་ཆུར་གྱིས་སོང་བ་ལ་དམིགས་ཏེ། སྦྱོར་མཚམས་གྱི་གནད་

༄༅། །བསྐུལ་བས། མཉམ་བཞག་བཅོས་མིན་གྱི་བདེ་བ་ཤར་ཚེ། ཉམས་མྱོང་དང་ཡུན་རིང་བར་བསྲེས་རྗེས། མས་བརྟེན་གྱི་དགའ་བ་བཞིའི་འགྲོས་ཀྱི་ཧཾ་འདྲེན་
ནམ། ཧཱུྃ་འདྲེན་སོགས་རང་གི་གནད་དུ་གང་འགྲོའི་རྗེས་སུ། དབྱིངས་རིག་བསྲེས་པའི་རྟོག་བྲལ་གྱིས་འགྲེམས་པའོ། །ལས་རྒྱའི་སྐབས་སུ་གཉིས་ཤོར་གཉིས་མཉམ་ཞེས་པ་ཡང་། ཐེབས་
གཉིས་ཀའི་དབུ་མ་འཕྲད་པའི་རྩེར་ཐིག་ལེ་དཀར་ཆ་ལྷུང་དམར་ཆ་བབས་པའི་གཉིས་ཤོར་ཏེ་གཉིས་ཁ་སྦྱོར་དུ་འཛོམས་པ་དང་། རླུང་དང་སོ་སོ་རང་རིག་གིས་འཆིངས་པ་གཉིས་མཉམ། 
དེའི་དབུས་སུ་ལྷན་སྐྱེས་འབྱུང་སྟེ། རྟོག་བཅས་ཀྱི་དགའ་བ་གསུམ་ལ་བརྟེན་ནས། རྟོག་མེད་ལྷན་ཅིག་སྐྱེས་པའི་ཡེ་ཤེས་དེ་ཡང་། ལས་རྒྱ་ཁོ་ན་ལས་དངོས་སུ་མ་བྱུང་ཡང་། དེ་ལས་
སྐྱེས་པའི་བདེ་བ་ཟག་བཅས་ཀྱི་རྣམ་པ་ལྟར་སྣང་བ་དེ་ཡང་། མཉམ་བཞག་སྟོང་ཉིད་ཀྱིས་སྦྱོང་ཞིང་། སྟོང་ཉིད་དེ་ཡང་གཞན་རྐྱེན་ལས་བྱུང་བ་མ་ཡིན་ཏེ། སོ་སོ་རང་རིག་ལས་མ་འདས་

བས་ན། རྣམ་པ་ཀུན་གྱི་མཆོག་ལྡན་དབྱིངས་རིག་གཉིས་མེད་ཀྱི་ཡེ་ཤེས་ལྷན་སྐྱེས་བཞི་པར་བཞག་ཅིང་། ལས་རྒྱ་ལ་བརྟེན་ནས་དེ་ཉིད་མྱུར་དུ་རྟོགས་པས་ན།མ་བསྒོམས་སངས་རྒྱས་པ་
ལས་རྒྱའི་ལམ་ཞེས་དང་། དགའ་བ་བཞི་ལ་བརྟེན་པའི་ཐིག་ལེ་བཞི་ནི། གཉིས་ནི་མཁའ་གསང་དུ་ལྷུང་ལ། གཉིས་ནི་མ་ཤོར་བའི་གནས་སྐབས་སུ་ཞེས་པ། སྐྱེས་པ་ལ་ལྟོས་པའི་ཁུ་
བ་དང་བདེ་བ་བུད་མེད་ལའང་ལྟོས་པའི་དེ་ཉིད་དེ། ཞུ་བའི་གཉིས་པོ་དབུ་མའི་སྣ་རྩེར་ཤོར་ལ། བདེ་བའི་གཉིས་མ་ཤོར་ན་ལྷན་སྐྱེས་འཆར་དེ། བདེ་བའི་ཐིག་ལེ་འཛག་མེད་དུ་མ་
འཆིངས་ན་ཞུ་བའི་ཐིག་ལེ་གཉིས་དེ་དབུ་མ་ལས་གཞན་དུ་ལྷུང་བས་དགའ་བྲལ་དུ་གྱུར་རོ། །རྒྱུད་ལས། ཁུ་བའི་རྣམ་པ་བཅོམ་ལྡན་འདས། །དེ་ཡི་བདེ་བ་འདོད་མར་བརྗོད། །གཅིག་དང་
དུ་མ་བྲལ་བ་སྟེ། །སྐད་ཅིག་ཅིག་ལ་མཆོག་དགའ་བ། །རང་གི་རིག་པའི་ཡེ་ཤེས་འདི། །ངག་གི་ལམ་འདས་སྤྱོད་ཡུལ་ཏེ། །འདི་ནི་བྱིན་རླབས་རིམ་པའི་ཕྱིར། །ཀུན་མཁྱེན་ཡེ་ཤེས་

༄༅། །དེ་ལྟ་བུ། །ཞེས་དང་དགའ་བ་དང་པོ་དཔའ་བོ་ཉིད། །མཆོག་ཏུ་དགའ་བ་རྣལ་འབྱོར་མ། །ཞེས་དང་། ཐིག་ལེ་བཞི་ཡོད་པར་ངེས་ཏེ། རྒྱུད་ལས། རེ་ཞིག་སྐྱེས་བུ་
རྣམ་པ་གཉིས། །དེའི་ཁུ་བའང་བདེ་བ་ཉིད། །སྐྱེས་བུ་ཇི་བཞིན་ཤེས་རབ་ལའང་། །དེ་ཡི་ཁུ་བའང་དེ་ཉིད། ཅེས་སོ། །གསུམ་པའི་དུས་ན་སྐྱེས་པའི་དོན་དམ་པའི་དབང་གི་ཡེ་
ཤེས། འདིར་ཚིག་གིས་བརྡ་སྤྲོད་པར་བྱེད་པའི་ཚིག་གི་དབང་ཞེས་རྣམ་པར་བཞག་གོ །རོ་རྐྱང་རྒྱུ་བ་ཟ་བྱེད་པ། །ཞེས་པ་ནི། རོ་མ་ཤེས་རབ་སྟོང་ཆ་ཉིད་དེ། ཉི་མས་དམར་ཆ་དང་། རྐྱང་མས་
ཐབས་ཀྱི་དཀར་ཆ་ཟླ་བ་མཚོན་ཞིང་། གཡས་གཡོན་གྱི་རྒྱུ་བ་ལ་སྲོག་རྩོལ་ཞེས་པའི་ཡང་འཇུག་པ་སྲོག དབྱུང་བ་རྩོལ་བར་གསུངས་ཀྱང་། འདིར་ནི་རྩ་བ་དང་ཡན་ལག་
གི་རླུང་རྣམས་སྲོག་ཡིན་ཏེ། རྣལ་འབྱོར་པའི་རྡོ་རྗེའི་ལུས་དང་སྲོག་དེ་ལ་གནས་པས། སྟེང་འོག་ཀུན་ལ་རྒྱུ་བའི་སྲོག་ཐུར་གྱི་རླུང་ཡིན་ལ། རྩོལ་བ་ནི་འབད་པས་གཡས་གཡོན་གྱི་རྒྱུ་བ་

འགོངས་པ་སྟེ། དབུ་མའི་མར་སྣ་རླུང་མཉམ་རྒྱུར་གྱུར་ནས། ཁུག་པ་ཉིད་སྲོག་རྩོལ་གྱི་མཚན་ཉིད་ཡིན་པས། རླུང་སེམས་ཚུད་ནས་གནས་པའི་ཉམས་མྱོང་རྟོག་བྲལ་འཁྲུལ་མེད་ཞིག་
འབྱུང་བའོ། །དེ་དུས་རླུང་རིག་འདུས་གསུམ་གཡོ་མེད་རྩེ་གཅིག་ཏུ་སྤྲོས་པ་མེད་པ་ཉིད་དུ་བརྟེན་པས། གཟུང་འཛིན་རོ་རྐྱང་གི་རྒྱུ་བ་གཉིས་པོ་སྙིང་དབུས་མི་ཤིགས་པའི་ཐིག་ལེར་བསྟིམས་
བ་ནི་བསྐྱལ་པའོ། །ཅི་ཙམ་ནུས་པ་དེ་སྲིད་བཟུང་ཞིང་། སླར་ཡང་དལ་བུས་བཏང་སྟེ། ཚུལ་དེ་ཉིད་ཡང་ཡང་བསྒོམས་པས། རོ་རྐྱང་གི་རྒྱུ་བ་ཟད་ནས་འབྱུང་འཇུག་གནས་གསུམ་གྱི་
སྤྲོས་པ་དང་བྲལ་བའི་རླུང་རིག་རོ་གཅིག་པར་བྱས་པས། ཧཱུྃ་སྒྲ་ཅན་གྱི་རླུང་སྟོབས་སུ་གྱུར་པས་ཨཱདང་ཨོཾ་ཉི་ཟླའི་རང་བཞིན་རྒྱུ་བ་ཟ་བར་བྱེད་པ་སྟེ། ཡེ་ཤེས་ཀྱི་བདག་ཉིད་རྩ་ཁམས་
རླུང་གསུམ་རིམ་གྱིས་དག་པར་བྱས་ཏེ། དོན་ལ་ལུས་ངག་ཡིད་གསུམ་ཡིད་ལུས་སུ་རོ་གཅིག་ཏུ་བྱེད་པའོ། །གནད་དབུ་མར་རླུང་རིག་འགྲོ་འོང་དང་བྲལ་བ་ངེས་པར་གནས་ཚེ་བརྡ་ཡི་

༄༅། །ཡི་གེ་གསུམ་དང་དོན་མཐུན་པར་ཡིན་ཏེ། བཅོས་མ་དང་བྲལ་བའི་རླུང་སྔགས་མཚན་ཉིད་མི་ཕྱེད་པ་ཉིད་དོ། །འདི་དུས་སྣ་ཚོགས་ཆགས་པའི་སྦྱོར་བས། ནོར་བུའི་ཁམས་
འདྲོངས་པའི་བདེ་བ་ལ་རླུང་རིག་ཡིད་ལུས་གསུམ་རོ་གཅིག་པའི་བསམ་གཏན་གཡོ་མེད་དུ་བྱས་པས། འདི་བདེ་ཆེན་ལམ་བྱེད་ཀྱི་ཉེར་ལེན་གྱིས། ཞུགས་གནས་ཐིམ་གསུམ་གྱི་སྦྱངས་།
སྟོབས་ལ་བརྟེན་ནས། ལུས་ཡིད་སྣང་གི་སྟོང་གཟུགས་སུ་ཡང་ཡང་ཤར་བས་རྩ་དབུ་མ་གཡས་གཡོན་གྱི་རྒྱུ་བ་གཉིས་བཀག་ནས་དྔྷུ་ཏཱིར་རོ་མཉམ་དུ་གྱུར་པས། གཟུང་འཛིན་གྱི་
འཁྲུལ་པ་དང་བྲལ་བའི་དབྱིངས་རིག་གཉིས་མེད་ཀྱི་ངོ་བོ་འགྱུར་མེད་ཀྱི་བདེ་ཆེན་དུ་འཇུག་པས། བདེ་གཤེགས་ཁམས་དབུ་མ་ས་ཆུ་མེ་རླུང་གི་ཁམས་རྣམས་སྲོག་རྩོལ་གྱིས་སྦྱོར་བས་
རྣམ་ཤེས་ནམ་མཁའི་ཡེ་ཤེས་ལ་ཐིམ་པ་ན། སྒྲ་གཅན་ཞེས་པ་ཡེ་ཤེས་ཀྱི་རླུང་གིས་དབང་བྱས་པ་ཉིད་དུ་གྱུར་པས་ན་རླུང་དབུ་མའོ། །དེ་ལ་ཐིམ་པ་ཞེས་བྱ་བའི་ངེས་པ་ཡང་རླུང་

དོན་གྱི་འོད་གསལ་མཉམ་བཞག་དང་རོ་མཉམ་དུ་གོམས་པར་བྱས་པས་འཛིན་པ་སྟེ། དེ་དང་དེའི་རྣམ་ཤེས་མངོན་ཞེན་གྱི་བྱེད་པ་དག་པར་བྱས་ནས། ཡེ་ཤེས་རང་བཞིན་གྱི་ངང་། །
བཞག་རང་གནས་ལ་སོང་བ་ལ་བྱའི། ཐིམ་ཙམ་ཉིད་ནས་རྣལ་འབྱོར་པ་དེ་ལ་རླུང་དེའི་རྒྱུ་བ་མི་འབྱུང་བ་ནི་མ་ཡིན་ནོ། །འོ་ན་ཡེ་ཤེས་ཀྱི་རླུང་ལ་རྒྱུ་བ་ཡོད་དམ་སྙམ་ན། མཐར་ཐུག་
དེ་ལ་རྒྱུ་བ་མེད་དེ་འོད་གསལ་བ་ཉིད་དོ། །སྐབས་སུ་ཡར་སྣ་དྔྷུ་ཏཱི་མཆོག་ལ་གནད་དུ་བསྣུན་ནས་རྟགས་དང་རྟགས་ཅན་འགྱུར་མེད་རིག་པའི་ཐིག་ལེ་ནས་སྐུའི་བར་དུའང་མཐོང་བ་ཉིད་དོ། །
གནད་གསུམ་ལྡན་གྱི་མན་ངག་ཁོ་ན་གལ་ཆེའོ། །ཀུན་ཁྱབ་ནི་ཀུན་གཞིའི་སྒྲས་རྣམ་པར་བཞག་པའི་དོན་གྱིས་སྤྱི་གཞི་ཡིན་ལ། དེ་ཡང་རྣམ་ཤེས་ཡིད་ཀྱི་ལུས་ལ་ཉོན་མོངས་པའི་ཡིད་
དུས་གསུམ་གྱིས་བསྐྱེད་པའི་འགྲོ་བ་སྣ་ཚོགས་པའི་གཟུགས་དང་། ཁྱད་པར་ཁམ་དྲུག་ལྡན་གྱི་རྡོ་རྗེའི་ལུས་ཉིད་ཚེ་གཅིག་གིས་གྲོལ་བར་བྱེད་པའི་ལམ་འོད་གསལ་རྡོ་རྗེ་སྙིང་པོ་སྟོན་

༄༅། །པར་བྱེད་པ་ནི། ལམ་བཞིའི་ལག་ཅན་ཞེས་པ། བླ་མས་ངོ་སྤྲད་པའི་རིག་པ་སྟོང་གསལ་གཉིས་སུ་མེད་པ་ཆུ་ནང་གི་ཟླ་བའམ་མེ་ལོང་གི་གཟུགས་བརྙན་ལྟ་བུ་ཡོད་ཅེས་ངོ་བོ་
ངེས་བཟུང་དང་བྲལ་བས་བདེན་པར་གྲུབ་པ་ཡང་མ་ཡིན་པ། མེད་ཅེས་སྟོང་པ་བྱང་ཆད་དུ་མ་སོང་གཉིས་ཀའི་ཡུལ་ལས་འདས་པའི་རང་རིག་རང་གསལ་ཡེ་གནས་རྟག་ཆད་ཀྱི་མཐའ་ལས་
འདས་པའི་འདི་ཉིད། རྟོག་མེད་དུ་སང་ངེ། བདེན་མེད་དུ་བུན་ནེ། སྒོམ་མེད་དུ་ཁྲིགས་སེ། ངང་བཞག་རྩོལ་མེད་དུ་ཤིགས་སེ། རང་གནས་སུ་ལྷོད་དེ། རྗེས་མེད་དུ་ཝ་ལེ། 
ཐ་མལ་གྱི་བཟང་རྟོག་དང་ངན་རྟོག་གང་གིས་མ་བསླད་པ། སལ་ལེ་བ་ལ་འདི་ཞེས་མཚོན་དུ་མེད་པ། སྣང་ཡུལ་མ་འགགས་ཀྱང་། སྣང་བ་ལ་མངོན་ཞེན་འཛིན་པ་མེད་པ་ཞིག་ལ། ཀ་
དག་ཏུ་ཁྲིག་ཆོད་པ་བྱ་བ་ཡིན་ཞིང་། ཐོད་རྒལ་གྱི་ལམ་བསྒོམ་པ་ནི། མི་འགུལ་གསུམ་ལ་གཞི་བྱས་ཏེ། སྣང་བ་བཞི་བསྟན་པ་ནི། མདོར་བསྡུས་ན། དང་པོ་ནི། ཆོས་ཉིད་དངོས་པོ་

གཤིས་ཀྱི་གནས་ལུགས་བླ་མས་ངོ་སྤྲད་པ་དེའོ། །མངོན་པ་ནི་ཡིད་དཔྱོད་ལ་མ་ལྟོས་པར་དྭངས་མའི་མིག་གིས་བལྟར་ཡོད་པ། སུམ་ནི་དེ་ཉིད་དཔེ་ལ་མ་བརྟེན་གཅིག་ལ་གཅིག་ཏུ་
བསྟུན་པ་མ་ཡིན་པ་དང་། རྟགས་ལ་མ་བརྟེན་པར་ད་ལྟ་ཉིད་དུ་གཏན་ལ་ཕེབས་པའོ། །སྣང་བ་ནི་ཐོག་མར་ནམ་མཁའ་ལས་དཀར་ཟ་ཟི་དང་ཕྲ་ཕྲོ་ལས། ཐིག་ལེ་སྟོང་པའི་སྒྲོན་མ་མ་
སྒྲིལ་ལ་སོགས་མཐོང་བས་ན། རྡོ་རྗེ་ལུ་གུ་རྒྱུད་དབྱིངས་དང་ཡེ་ཤེས་དབྱེར་མེད་དམ་པའི་ཚུལ་ལོ། །རྡོ་རྗེ་ལུ་གུ་རྒྱུད་རིག་པར་འོང་བ་ཅི་ཡིན་ཞེ་ན། ཙིཏྟ་རིན་པོ་ཆེའི་ནང་ནས་རིག་
པ་འོད་ཀྱི་ཚུལ་དུ་གནས་པ་ལ། མངོན་གྱུར་གྱི་སྒོ་དང་ལྐོག་གྱུར་གྱི་སྒོ་གཉིས་དེ་བཞི་ཡོད་པ་ལས། མངོན་གྱུར་གྱི་སྒོ་གཉིས་ནི། མིག་གཉིས་ཀྱིས་མཐོང་ལ། མར་མེའི་འོད་ལྟར་མཁའ་
ལ་ལུ་གུ་རྒྱུད་འགྲོ་འོང་དང་བཅས་པ། འོད་ཁྱིམ་གྱི་ནང་དུ་གསལ་བ་ལ་གོམས་པས། རིག་པ་ཚད་ཕེབས་ཀྱི་ཚེ་ཡང་རང་རིག་རིགས་ལྔར་གསལ་བ་ཡིན་པའི་གནད་ཀྱིས་སོ། །ལྐོག་།

༄༅། །གྱུར་གྱི་སྒོ་གཉིས་ནི་སྙིང་ནས་གློ་བར་རྩ་གཉིས་འབྲེལ་བའི་རླུང་ལ་རིག་པའི་རྩལ་ཞོན་པས། མི་རྟོག་དགུ་རྟོག་ཏུ་འཕྲོ་བའི་ཤེས་པ་རླུང་བཟུང་ན་རང་བཞིན་གྱིས་
སྡོད་པའོ། །རིག་མདངས་དངོས་སུ་མཐོང་བའི་སྒོ་ནི་མིག་ཡིན་པས། དེར་སྣང་བའི་རྡོ་རྗེ་ལུ་གུ་རྒྱུད་རིག་པ་འགྱུར་མེད་ཀྱི་ཐིག་ལེ་ཡིན་ནོ། །རྩ་གསུམ་གྱི་སྣང་ཚུལ་ལ། ཆོས་ཉིད་ལ་
མཉམ་པར་བཞག་པ་ན། ཤེས་པ་འཕྲོ་འདུ་དང་བྲལ་ཏེ་རྣམ་པར་མི་རྟོགས་པའི་ངང་དུ་ལྷན་གྱི་གདོད་མའི་རང་བབས་སུ་གནས་པ་ནི། ངོ་བོ་ཀ་དག་གི་རིག་མདངས་སོ། །ནམ་མཁར་བལྟས་
པས་སྐུ་དང་ཐིག་ལེ་ལ་སོགས་པ་སྣང་བ་ནི། རང་བཞིན་ལྷུན་གྲུབ་རིག་མདངས་སོ། །ཕྱི་ནང་གི་རྐྱེན་དང་འཕྲད་པས་འགྱུ་དྲན་སྣ་ཚོགས་སུ་འཆར་བ་ནི། ཐུགས་རྗེ་ཀུན་གྱི་རིག་
མདངས་དང་གསུམ་དུ་ཤེས་པར་བྱའོ། །དེ་དོན་གོམས་པ་ཉམས་གོང་འཕེལ་གྱི་སྣང་བ་ནི་འབྱུང་སྟེ། དེ་ཡང་ཤེས་ཉམས་བདེ་གསལ་མི་རྟོག་པ་ལ་སོགས་པ་སྣ་ཚོགས་སུ་ཤར་

ཡང་མི་བརྟན་ལ། འདིར་སྣང་ཉམས་ནི། འཁྲུལ་པས་སྣང་བ་འདི་དག་ནུབ་ནས། དག་པ་ཡེ་ཤེས་སྣང་བ་འཆར་ཏེ། དེ་ཡང་དང་པོར་འོད་ལྔའི་སྣང་བ་རྩིབས་ཤར་དང་། གྱེན་འགྲེངས་
དང་རེ་ལྡེ་དང་། པདྨ་སྟོང་ལྡན་སོགས་གར་བལྟས་འོད་སྣང་དུ་ཤར་དེ། མུ་ཁྱུད་ལྔ་ལྡན་གྱི་ཐིག་ལེ་རེ་རེའི་ནང་དུ། རྡོ་རྗེ་སེམས་དཔའ་ལ་སོགས་རིགས་ལྔའི་སྐུ་རྐྱང་རེ་སྣང་ཞིང་།
སྣང་བ་ཐམས་ཅད་ལའང་དེར་འཛིན་ཆེར་མི་འབྱུང་ཞིང་། རིག་པ་རྡོ་རྗེ་ལུ་གུ་རྒྱུད་ཀྱང་འགུལ་བ་མ་ཡིན་ཏེ། དེའི་ཚེ་བཅུད་ཀྱི་སྙིང་བོ་དྲིལ་བ་ཞེས་པ་དེ། རིག་པ་ལ་དབྱིངས་ཀྱི་
གཟེར་ཐེབས་པས། དེ་ནས་ཐིག་ལེ་རེ་རེའི་ནང་དུ་ལྔ་ལྡན་འོད་ཀྱི་རིགས་ལྔས་གར་གཏད་དུ་གང་བས་རང་ལུས་སྟོང་གསལ་དུ་ཤར་བས་ངོ་མཚར་ཏེ། ཨེ་མ་ཧོ། ཞེས་པ་དང་། མདའ་
ནི་མཚུངས་དཔེ་ཉིད་དེ། གོང་དུ་ཁམས་ཀྱི་རྩ་ཐིག་རླུང་གསུམ་སྦྱངས་པས། དྭངས་མ་ཡེ་ཤེས་ལྔའི་རླུང་སྙིང་མཆོང་གུར་སྨུག་པོའི་ནང་གི་མི་ཤིགས་པའི་ཐིག་ལེ་ལ་ཡང་ཡང་དུ་ངེས་

༄༅། །པར་ཞུགས་པས། འདི་ཡི་དུས་ན་དབྱིངས་ཀྱི་རིགས་ལྔའི་ཐུགས་ཀ་ནས་འོད་ལྔ་ཤིན་ཏུ་ཕྲ་བ་ཟེར་ཐག་སྒྲིལ་བ་ལྟ་བུ། དེ་བཞིན་གཤེགས་པ་དེའི་ཁ་དོག་གཙོ་བོ་ལ་གཞན་
བཞིས་བསྐོར་བ་སྟོང་པའི་དབྱིངས་ནས། རང་གི་སྙིང་ཀར་ཟུག་པར་འབྱུང་ངོ། །དེའི་ཚེ་རང་གི་ལུས་ངག་ཡིད་གསུམ་ལས་གཞན་པའི་སྐུ་གསུམ་གྱི་ཞེན་པ་རང་ཆོད་པས་ན་ཤར་བ་
ཞེས་གདོས་བཅས་ཀྱི་ཁམས་ལྔ་དང་སྐྱེ་མཆེད་རྣམས་སྐྱེད་བྱེད་ཀྱི་རྩ་བ་དང་ཡན་ལག་གི་རླུང་ལྔ་རྣམས་རང་དག་ཏུ་སོང་བས། ཟད་པར་བྱེད་པའི་གནད་དེ། སྒོ་ལྔའི་སྣང་ཡུལ་
ལ་བདེན་ཞེན་དང་བྲལ་བའི་ཚོགས་དྲུག་གི་སྣང་བ་མ་བཅོས་པ་སྒྱུ་མ་ལྟ་བུར་ཤར་བ་དྲང་པོར་བསྲང་བ་སྟེ། དུག་ལྔའི་རང་བཞིན་ལས་གཉེན་པོ་གཞན་དུ་མེད་པས་དེ་ཉིད་མ་སྤངས་པར་ཡེ་
ཤེས་ལྔར་ཡེ་ནས་བཞུགས་པར་ཤེས་པས། ལྷ་མི་ངན་འགྲོ་རྣམ་པ་གསུམ་སྐྱེད་བྱེད་ཀྱི་རླུང་ལྔའི་བདག་པོ་ང་བདག་བདེན་འཛིན་ལྷན་སྐྱེས་ཀྱི་མ་རིག་པ་རང་སར་གྲོལ་བར་གྱུར་ཏེ། རིག་

པ་ཚད་ཕེབས་ཀྱི་རང་ཐོག་ཏུ་སྦྱོར་བས་ན། གཞི་འཛིན་པའི་རིག་པ་ཀ་ནས་དག་པས། ལྷག་མཐོང་གི་རིག་པ་ལུ་གུ་རྒྱུད། ཡུལ་སྣང་གི་རིག་པ་སྟོང་ཉིད་དང་དབྱེར་མེད་བྱེད་པའོ། ། 
རྟགས་ཚད་ནི་ཕྱི་ཡུལ་སྣང་ཞི་ཁྲོ་རབ་འབྱམས་ཡེ་ཤེས་རང་སྣང་དུ་འཆར་བ་དང་ནང་སྒྱུ་ལུས་འོད་སྣང་དུ་གྲོལ་བ། གསང་བ་ལྔ་ལྡན་ལྷ་སྐུར་སྨིན་པའོ། །དེའི་ཚེ་རང་བབས་ཡེ་ནས་ངང་
གནས་ལས། བློ་མདུན་དང་བྲལ་བའི་ངང་ལ་བསྒོམ་དུ་མེད་པའི་དོན་དང་། བརྗོད་དུ་མེད་པའི་ཡེ་ཤེས་ཆེན་པོའི་ཐོག་ཏུ་ཁེལ་བས་ན་ཚད་ཕེབས་ཞེས་པའོ། །སྣང་བ་ནི། དེ་ལྟར་ཤར་བའི་ཐོག་
ཏུ་རྒྱུན་བབ་ཙམ་རེ་ཞིག་གནས་པའོ། །ད་དུང་རིག་པ་ཉིད་མཆོག་ཏུ་མི་འགྱུར་བའི་ཡེ་ཤེས་ཆེན་པོ་མངོན་དུ་བྱ་བ་ནི། ཡུལ་སྣང་བ་གསུམ་གྱི་ལྷུན་གྲུབ་ཐུགས་རྗེའི་རྩལ་སྣང་ལ། ཤེས་བྱའི་
ཡུལ་ལས་འདས་པའི་གཉིས་མེད་ཟུང་གཇུག་ཆེན་པོ་སྣང་ལ་འཛིན་མེད། དབྱིངས་རིག་འཕོ་འགྱུར་མེད་པའི་ངང་བཞག་ཉིད། ཡེ་ཤེས་ཀྱི་མིག་སྟེ་ལམ་མེ་བ་ཉིད་ཀྱི་རང་ངོར་གཉིས་སྣང་

སྙན་བརྒྱུ
༄༅། །གི་གཟུང་ཡུལ་དང་བྲལ་བ་དེ་ཕྱེ་བ། དྭངས་མ་གསུམ་གྱི་གཡོ་མེད་དུ་བལྟས་པས། འགྱུར་མེད་ཐིག་ལེ་ཆེན་པོ་འོད་ལྔའི་དབུས་སུ། སངས་རྒྱས་ཁོ་ནས་མཁྱེན་པའི་ཡེ་
ཤེས་ཀྱི་རང་གཟུགས་ཀུན་བཟང་རིགས་ལྔ་ཡབ་ཡུམ་གདོད་ནས་བཞུགས་པ་དེ་མངོན་སུམ་གསལ་བ་ཡིན་ཏེ། མདོར་བསྡུ་ན། ཆོས་ཉིད་ཟད་པའི་སྣང་བ་ཞེས་ཏེ། ཆོས་ཉིད་ནི་དངོས་པོའི་
གནས་ལུགས་ཕྱིན་ཅི་མ་ལོག་པ་མངོན་དུ་བྱས་པ་ཡིན་ལ། ཟད་པ་ནི་སྤངས་བྱ་དང་གཉེན་པོ་ལས་འདས་པས། གྲུབ་པའི་ཞེན་པ་ཟད་དེ་ཅིར་ཡང་གྲུབ་པ་མེད་པའོ། །དེའི་ཚེ་ངོ་བོའི་
སྣང་བ་ལ་མཁས་པའི་སྐུའི་དེ་བཞིན་ཉིད་ཀ་ནས་དག་པ། རང་བཞིན་གྱི་སྣང་བ་ལ་མཁས་པའི་འོད་སྣང་ཐིག་ལེ་དེ་བཞིན་ཉིད་ཀ་ནས་དག་པ། ཐུགས་རྗེའི་སྣང་བ་ལ་མཁས་པའི་
གཟིགས་སྣང་ཐམས་ཅད་མཁྱེན་པའི་ཡེ་ཤེས་སུ་ཀ་ནས་དག་པ། དེའི་དུས་སུ་རང་བཞིན་ལྷུན་གྲུབ་ཀྱི་སྣང་བ་ནི། སྐུ་དང་ཡེ་ཤེས་རོལ་པར་བསམ་གྱིས་མི་ཁྱབ་པ་ཤར་ཡང་། མཐའ་གང་

ལའང་མི་གནས་པར། སྐུ་དང་ཐུགས་དབྱེར་མེད་དུ་འདྲེས་པ་ངོ་བོ་རང་བཞིན་ཐུགས་རྗེ་གསུམ་གྱིས་སེམས་ཅན་གྱི་དོན་ལྷུན་གྲུབ་ཏུ་བྱེད་པའོ། །དེ་ལྟར་ལམ་བཞིའི་ལག་ཅན་གྱི་སྣང་བ་
བཞི་གཏན་ལ་ཕབ་ནས། ཐེག་དགུའི་མགོ་ཞེས་པའི་མཚུངས་དོན་བཤད་པ་ནི། དང་པོ་ཉན་ཐོས་ཀྱི་ཐེག་པས། འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་པའི། ཐར་པ་དམ་
པའི་ལམ། བདེན་པ་བཞི་ལ་ཞུགས་ནས། རང་དོན་གྱི་ཕུང་པོར་བདེན་འཛིན་གྱིས་འཆིང་བ་སྤང་ལ། གང་ཟག་གི་བདག་མེད་བསྒོམ་ནས་འཁོར་བའི་རྒྱུན་བཅད་པས། དགྲ་བཅོམ་མངོན་
དུ་བྱེད་པའོ། །གཉིས་པ་རང་རྒྱལ་གྱི་ཐེག་པས། ཕུང་སོགས་རང་བཞིན་མེད་པར་རྟོགས་པའི་ཐོག་ཏུ། ཕྱི་རོལ་གྱི་གཟུང་བ་ཡུལ་གྱི་ཆོས་རགས་པ་རྣམ་སྣང་ལ་ཞེན་མེད་ཆུ་ཟླ་ལྟ་བུའི་
ཚུལ་གྱིས། རྟེན་འབྲེལ་བཅུ་གཉིས་ལུགས་འབྱུང་དང་ལུགས་བཟློག་ཏུ་བསྒོམས་པས། ཉོན་མོངས་པ་རང་སར་གྲོལ་བའི་རང་སངས་རྒྱས་མངོན་དུ་བྱེད་པའོ། །དེ་གཉིས་ཀའི་ལྷག་པར་

༄༅། །ཚུལ་ཁྲིམས་གྱི་བསླབ་པ་དང་། ཏིང་ངེ་འཛིན་གྱི་ཕུང་པོ་ལ་སྦྱངས་ཤིང་གོམ་པར་བྱེད་པས། འདུལ་བ་དང་མདོ་སྡེའི་ཐེག་པ་གཉིས་ཀ་བསྟན་པའོ། །གསུམ་པ་བྱང་སེམས་
ཀྱི་ཐེག་པ་ནི། ཆོས་ཐམས་ཅད་རང་བཞིན་མེད་པར་ནམ་མཁའ་ལྟར་རྟོགས་ཤིང་། སྙིང་རྗེ་ཆེན་པོ་གཞན་དོན་རླབས་པོ་ཆེ་སྤྱོད་པའི་རྒྱུ་དམ་པ་བདེན་པ་གཉིས་ཀྱི་ཚུལ་ཏེ། དེ་ལ་།
རྒྱུ་འབྲས་མི་བསླུ་བར་ངེས་པའི་ཆོས་ཅན་མཚན་མར་སྣང་བའི་བློའི་ཡུལ་དུ་སྣང་རུང་རྣམས་ནི་ཀུན་རྫོབ་ཀྱི་བདེན་པ་སྟེ། རྒྱུད་བླ་མའི་འགྲེལ་པར། ལམ་བདེན་ཐམས་ཅད་ནི་འདུས་བྱས།
འདུས་བྱས་ཐམས་ཅད་ནི་ཀུན་རྫོབ་ཏེ། ཅེས་པ་དང་། ཆོས་ཉིད་རང་བཞིན་དུ་གནས་པའི་སྟོང་ཉིད་དང་རྗེས་སུ་མཐུན་པའི་ཤེས་རབ། སྤྲོས་པ་རྣམ་པར་ཞི་བའི་རྣམ་པ་དང་བཅས་པ་ནི། དོན
དམ་པའི་བདེན་པ་སྟེ། བདེན་གཉིས་ལས། སྐྱེ་མེད་སྤྲོས་ཀུན་ཞི་བ་ལས། །དོན་དམ་ཞེས་པའི་བརྡ་མཛད་དོ། །ཞེས་གསུངས་པས། ཆོས་ཀུན་ལྐོག་ཏུ་མ་ལུས་པ། ཏིང་ངེ་འཛིན་དུ་མ་ལས་།

དབང་བསྒྱུར་བས་ན་མངོན་པའི་སྡེ་སྣོད་དོ། །བཞི་པ་ཕྱི་ཐུབ་པའི་རྒྱུད་ཀྱིས་རྣམ་པར་བཞག་པ་ལ་གསུམ་ལས། ཀྲྀ་ཡ་བྱ་བའི་རྒྱུད་ཀྱི་ཐེག་པ་ལའང་། དག་པ་གསུམ་དང་གཙང་སྦྲ་གསུམ་སྤྱོད་
པས། བདག་དང་ལྷ་གཉིས་རྗེ་འབངས་ཀྱི་ཚུལ་དུ་བསྒྲུབ་པའི་དངོས་གྲུབ་འདོད་པ་སྟེ། ལུས་དག་པས་ལྷ་སྐུར་བསྒོམས་སྟེ། ཁྲུས་གསུམ་དང་གོས་གསུམ་རྗེ་བ། དཀར་གསུམ་མངར་གསུམ་བརྟེན་པ།
དམིགས་ཡུལ་གྱི་གནད་གསུམ་དེ། སྐུ་གཟུགས་བརྙན་ལ་དམིགས་པའི་རྣམ་པ་གསལ་བ། གསུང་ཡིག་འབྲུ་ལ་དམིགས་པས་སྒྲ་གྲགས་སྔགས་དང་། ཐུགས་ཕྱག་མཚན་ལ་དམིགས་པས་
དྲན་བསམ་ཐམས་ཅད་ཏིང་ངེ་འཛིན་གྱི་ལྷར་གསལ་བ། ལྷ་ཡེ་ཤེས་སེམས་དཔའ་བདག་དམ་ཚིག་སེམས་དཔའ་རྗེས་ཁོལ་གྱི་རྣམ་པས། ཐུན་མོང་གིས་དངོས་གྲུབ་ལ་ཀུན་རྫོབ་མི་སྤངས། མཆོག་
གི་དངོས་གྲུབ་ལ་དོན་དམ་སེམས་ཉིད་ལས་གཞན་མི་བསྒྲུབ། ལྷ་མོ་རྣམས་དང་ཕན་ཚུན་བལྟས་པ་ལ་བྱུང་བའི་བདེ་བས་ཚིམ་པའོ། ལྔ་པ་སྤྱོད་རྒྱུདཨུ་པ་ཡའི་ཐེག་པ་ལའང་། སྤྱོད་པ་ཀྲྀ་ཡ་ལྟར་སྤྱོད་པ་ལ།

༄༅། །ལྟ་བ་ཡོ་ག་ལྟར་འདོད་པས་མ་ནིང་གི་ཐིག་པ་ཞེས་བྱ་སྟེ། དམིགས་པ་མངོན་བྱང་ལྔ་ལས་དམིགས་པའི་དཀྱིལ་འཁོར་རྒྱལ་མཆོག་བསྒྲོུབས་ནས་ལམ་མངོན་དུ་བྱེད་པའོ། དེ་ནི་འཛུམ་
ཞིང་དགོད་པའིབདེ་བས་རྣམ་པར་རོལ་པ་ཉིད་དོ། དྲུག་པ་ཡོ་ག་རྣལ་འབྱོར་རྒྱུད་ཀྱི་ཐིག་པ་ནི། ལས་རྒྱལ་མཆོག་དང་། དཀྱིལ་འཁོར་རྒྱལ་མཆོག་གཉིས་དང་། ལས་འཐུར་བུ་པ་ནི། ཆོ་གའི་མན་
ངག་གང་ཡང་རུང་བ་ལ་བརྟེན་ནས་བྱང་ཆུབ་འདོད་པ་སྟེ། མཆོད་པ་དང་སྦྱིན་སྲེག་དང་བསྙེན་པ་ལྟ་བུ་ལ་འབད་པའོ། ལས་རྒྱལ་མཆོག་ནི། དེ་ཐམས་ཅད་དཀྱིལ་འཁོར་བསྒྲུབ་པའི་ཡན་ལག་ཏུ་
ཉམས་སུ་ལེན་ལ། དཀྱིལ་འཁོར་རྒྱལ་མཆོག་ནི། སའི་ཆོ་ག་ནས་དབང་བསྐུར་བ་དང་། བསྡུ་ཆོག་ཡན་ཆད་གང་ཟག་གཅིག་གི་ལམ་དུ་བཞག་པའོ། དེ་ལའང་ཏིང་ངེ་འཛིན་གཙོ་བོར་བྱེད་པ་ནི།
སྦྱོར་བ་དང་པོ་ཏིང་ངེ་འཛིན་དང་། ཡོངས་སུ་དག་པའི་ཏིང་ངེ་འཛིན་ལ་བརྟེན་ནས། ལྷ་བསྒོམས་ཀྱང་རུང་སྟེ། ཕྱི་ཕུང་པོ་དང་འབྱུང་བ་རྣམ་པར་དག་པ་དང་། ནང་ལས་དང་ཉོན་མོངས་པ་རྣམ་

པར་དག་པ་དང་། གསང་བ་ཡུལ་དང་དབང་པོ་ལྔ་རྣམ་པར་དག་པ་ནས། རིགས་ལྔའི་སངས་རྒྱས་སུ་བདག་ཉིད་གྱུར་པ་ནི། ཡི་དམ་གྱི་ལྷ་དང་བདག་ཉིད་གཅིག་གིས་བསྡུས་པའི་སྤུན་ལྟར་བསྒོམ་པས།
ལྷ་ལ་བཟང་རྒྱུ་མེད་པར་ཤེས་ཏེ། དངོས་གྲུབ་རང་ལས་འབྱུང་བར་ཤེས་པ་དང་། བདག་ལ་ངན་རྒྱུ་མེད་པར་རྟོགས་པས། དེ་ཉིད་རྒྱུ་ལུས་ལྷའི་སྐུ་གསལ་བར་ནུས་པ་ས། འོག་མ་ལས་ཁྱད་པར་
འཕགས་ཞིང་། བསྐྱེད་རྒྱུའི་ལྷ་དང་གཉིས་སུ་མེད་པར་རྟོགས་པས་དོན་དམ་ཀུན་རྫོབ་ཀྱི་མིང་མེད་ཅིང་། ཟབ་མོ་རྣལ་འབྱོར་གྱི་ཆ་མཉམ་པར་སྤྱོད་ཅིང་། ཕྱག་རྒྱ་བཞི་དང་ཏིང་ངེ་འཛིན་གསུམ་
གྱི་སྒོ་ནས། བདེན་པ་དབྱེར་མེད་ཟབ་གསལ་གཉིས་སུ་མེད་པའི་ཡེ་ཤེས་བསྒོམ་ཞིང་། ལང་ཚོས་སྙིང་ལ་འགྲོགས་པས་ལག་པས་བཟུང་བས་བདེ་བས་ཚིམ་པའོ། ནང་པ་ཐབས་ཀྱི་རྒྱུད་རྣམ་
པ་གསུམ་ནི། ཤ་ལྔ་བདུད་རྩི་ལྔ་ལོངས་སུ་སྤྱོད་ཅིང་། རིགས་མ་བརྟེན་པ་སོགས་སྤངས་བླངས་དང་གཙང་སྨེ་མེད་པས་ཁྱད་པར་དུ་འཕགས་ཤིང་། བདུན་པ་རྒྱུད་མ་ཧཱ་ཡོ་གའི་ཐེག་པ་ནི།

༄༅། །ལྟ་བ་བདེ་སྟོང་དབྱེར་མེད་ཀྱི་ངང་ནས། ཐབས་བསྐྱེད་པའི་རིམ་པ་གཙོ་བས། ཏིང་ངེ་འཛིན་གསུམ་གྱིས་ཉམས་སུ་ལེན་པ་སྟེ། དེ་བཞིན་ཉིད་ཀྱི་ཏིང་ངེ་འཛིན་ནི། གཞི་
སྐྱེ་བ་མེད་པར་རྟོགས་མེད་དུ་སང་ངེ་སལ་ལེ་བའོ། །ཀུན་ཏུ་སྣང་བའི་ཏིང་ངེ་འཛིན་ནི། ཀུན་ཁྱབ་མདངས་འགག་པ་མེད་བར་སྙིང་རྗེ་ཤར་བས། བྱང་ཆུབ་ཀྱི་དོན་དེ་ཉིད་གསལ་ལ་འགགས་མེད་མ་ཡེངས་།
པའི་ཚུལ་དུ་བསྒོམས་པའོ། །རྒྱུའི་ཏིང་ངེ་འཛིན་ནི། ཧཱུྃ་ལས་སེམས་དཔའ་སུམ་བརྩེགས་བསྒོམ་པ་སྟེ། ཀ་ལ་དམིགས་པས་དྲན་བསམ་ཐམས་ཅད་ཏིང་ངེ་འཛིན་གྱི་ལྷར་གས ལ་བ། ལྷ་
ཡེ་ཤེས་སེམས་དཔའ་དང་། བདག་དམ་ཚིག་སེམས་དཔའ་གཉིས་རྗེ་ཁོལ་གྱི་རྣམ་པས། ཐུན་མོང་གི་དངོས་གྲུབ་ལ་ཀུན་རྫོབ་མི་སྤོངས། མཆོག་གི་དངོས་གྲུབ་ལ་དོན་དམ་སེམས་
ཉིད་ལས་ཁྱད་མི་བསྒྲུབ། ལྷ་མོ་རྣམས་དང་ཕན་ཚུན་བལྟས་པ་ལས་བྱུང་བའི་བདེ་བས་ཚིམས་པའོ། །ལྔ་བ་སྤྱོད་རྒྱུད་ཨུ་པའི་ཐེག་པ་ལའང་། སྤྱོད་པ་ཀྲི་ཡ་ལྟར་སྤྱོད་ལ། ལྟ་བ་ཡོ་ག་ལྟར་

འདོད་པས་མ་ནིང་གི་ཐེག་པ་ཞེས་བྱ་སྟེ། དམིགས་པ་མངོན་བྱ་ལྔ་ལ་དམིགས་པའི་དཀྱིལ་འཁོར་ཀྱི་རྒྱལ་མཆོག་བསྒྲུབ་ནས་ལམ་མངོན་ཏུ་བྱེད་པའོ། །དེར་ནི་འཛུམ་ཞིང་རྒོད་པའི་བདེ་བས་
རྣམ་པར་རོལ་བ་ཉིད་དོ། །དྲུག་པ་ཡོ་ག་རྣམ་པར་གྱི་རྒྱུད་ཀྱི་ཐེག་པ་ནི། ལས་རྒྱལ་མཆོག་དང་དོར་ཀྱི་མཆོག་གཉིས་ལས། ལས་འཐོར་བུ་པ་ནི། ཆོ་གའི་ཡན་ལག་གང་ཡང་རུང་བ་ལ་
བརྟེན་ནས་བྱང་ཆུབ་འདོད་པ་སྟེ། མཆོད་པ་དང་སྦྱིན་སྲེག་དང་བསྙེན་པ་ལྟ་བུ་ལ་རྒྱུན་དུ་འབད་དོ། །ལས་རྒྱལ་མཆོག་ནི། དེ་དག་ཐམས་ཅད་དཀྱིལ་འཁོར་བསྒྲུབ་པའི་ཡན་ལག་ཏུ་
ཉམས་སུ་ལེན་ལ། དཀྱིལ་འཁོར་རྒྱལ་མཆོག་ནི། སའི་ཆོ་ག་ནས་དབུ་མ ར་བ་དང་། བསྡུ་ཆོག་ས་ན་གང་ཟག་ཅིག་གི་ལམ་དུ་བཞག་པའོ། །དེ་ལའང་ཏིང་ངེ་འཛིན་གཙོ་བོར་བྱེད་
པ་ནི། སྦྱོར་བ་དངོས་ཀྱི་ཏིང་ངེ་འཛིན་དང་། ཡོངས་སུ་དག་པའི་ཏིང་ངེ་འཛིན་ལ་བརྟེན་ནས་ལྷན་ཅིག་བསྒོམས་ཀྱང་རུང་སྟེ། ཕྱི་ཕུང་པོ་དང་འབྱུང་བ་རྣམ་པར་དག་པ་དང་། ནང་ལས་

༄༅། །དང་ཉོན་མོངས་པ་རྣམ་པར་དག་པ་དང་། གསང་བ་ཡུལ་དང་དབང་པོ་ལྔ་རྣམ་པར་དག་པ་ནས། རིག་ལྔའི་སངས་རྒྱས་སུ་བདག་ཡིད་གྱུར་པ་ནི། ཡི་དམ་གྱི་ལྷ་དང་།
བདག་ཉིད་རིག་པ་གཅིག་གི་བསྡུས་པའི་ཡུན་ལྟར་བསྒོམས་པའི། ལྷ་ལ་བཟང་དུ་མེད་པར་ཤེས་ཏེ། དངོས་གྲུབ་རང་ལས་བྱུང་བ་དང་། བདག་ལ་ངན་དུ་མེད་པར་རྟོགས་པའི། དེ་ཉིད་དུ་
སྒྱུ་ལུས་ལྷའི་སྐུར་སངས་རྒྱས་པར་ནུས་པས་འོག་མ་ལས་ཁྱད་པར་དུ་འཕགས་ཤིང་བསྐྱེད་རྒྱུའི་ལྷ་དང་བདག་གཉིས་སུ་མེད་པར་རྟོགས་པས་དོན་དམ་དང་ཀུན་རྫོབ་ཀྱི་མིང་མེད་ཅིང་། ཟབ་
མོ་རྣལ་འབྱོར་གྱི་ཆ་སྙོམས་པར་སྤྱོད་ཅིང་། ཕྱག་རྒྱ་བཞི་དང་། ཏིང་ངེ་འཛིན་གསུམ་སྒོ་ནས་བདེན་པ་དབྱེར་མེད་ཟབ་གསལ་གཉིས་སུ་མེད་པའི་ཡེ་ཤེས་བསྒོམ་ཞིང་། ལང་ཚོས་
སྙིང་ལ་འགྲོགས་པས་ལག་པ་ཟུང་འབྲེལ་བའི་བདེ་བའི་ཚིམས་པའོ། །ནང་པ་ཐབས་བདག་གི་དམ་ཚིག་སེམས་དཔའ་ལ། ཕུན་སུམ་ཚོགས་པ་བཞི་དང་ལྡན་པ། ཡིག་འབྲུ་ཏིང་ངེ་འཛིན་

སེམས་དཔའ་ལ། གསལ་བ་གསུམ་དང་ལྡན་པ། ཡེ་ཤེས་རྣམ་པ་གཉིས་ལ། ཞི་བ་དང་ཁྲོ་བོར་གསལ་བ་ཉིད་དོ། །ཀུན་རྫོབ་ཙམ་དུ་སྦྱང་བྱ་ཕུང་པོ་དང་ཁམས་ལ་སོགས་པ་ལྷ་དང་ལྷ་
མོའི་དཀྱིལ་འཁོར་དུ་གནས་དེ། ཕུང་པོ་ལྔ་དང་། འབྱུང་བ་ལྔ་དང་། ཡུལ་ལྔ་དང་། ཉོན་མོངས་པ་ལ་སོགས་པ་སྦྱོངས་ལ། དོན་ལ་སྦྱངས་གཞི་དབྱིངས་རང་བཞིན་རྣམ་དག་གི་སྟེང་ན།
སྦྱང་བྱ་ཕུང་པོ་ཁམས་དང་གཟུང་འཛིན་ལ་སོགས་པར། སྦྱོང་བྱེད་བསྐྱེད་རྫོགས་ཐབས་ཀྱི་རིམ་པས། སྦྱངས་འབྲས་སྐུ་དང་ཡེ་ཤེས་སུ་གྲུབ་པ། མིང་འདོགས་ཀྱི་གཉིས་སྣང་དང་བྲལ་
བ་རྟོགས་པ་ཡིན་ནོ། །རང་འདྲའི་རིགས་མདངས་སྙོམས་པར་ཞུགས་པའི་བདེ་བ་ཆེན་པོས་ཉམས་སུ་མྱོང་བའོ། །བརྒྱད་པ་ལུང་ཨ་ནུའི་ཐེག་པ་ནི། དབྱིངས་དང་ཡེ་ཤེས་འདུ་འབྲལ་མེད་
པས། སྤྲོས་པའི་མཐའ་གང་དུ་ཡང་མི་དམིགས་པའི། རྫོགས་རིམ་ཤེས་རབ་གཙོ་བོའི་སྒྲུབ་པ་སྟེ། རྟོགས་པའི་ལྟ་བ་རྒྱུན་ཆད་མེད་པའི་ངང་ནས་གཆིག་ཆར་དུ་འཇུག་པས་ལྷ་རྨས་

༄༅། །ཚིག་གིས་མ་བསྐྱེད་པར་སྙིང་པོ་དྲན་པ་ཙམ་གྱིས་དཀྱིལ་འཁོར་ཡོངས་སུ་རྫོགས་ཏེ་རྫོགས་རིམ་གྱི་ལྷ་སྐུ་ལྷན་སྐྱེས་ཀྱི་བདེ་བ་ཆེན་པོ་དོན་དང་འབྲལ་བ་མེད་པའོ། དགུ་
པ་མན་ངག་རྫོགས་པ་ཆེན་པོ་ཨ་ཏི་མཆོག་གི་ཐེག་པ་ནི། ལྷུན་འགྲུབ་ཏུ་སྤྱོད་ཙམ་འཛིན་པའི་དབྱིངས་ལ་རྒྱུ་མའི་རྣམ་རྟོག་ཕྱོགས་མེད་ཀྱི་ཡེ་ཤེས་སུ་ཤར་ཡང་། ཐུགས་སྣ་ཚོགས་
འགག་མེད་དུ་གྲོལ་བས་གཞི་དབྱིངས་དང་ཡེ་ཤེས་ལ་བྱ་ཆོས་དང་རྩོལ་བསྒྲུབ་འཕོ་འགྱུར་དང་བྲལ་བས། ཆོས་ཐམས་ཅད་གཞི་ཡེ་གྲོལ་ཆེན་པོར་དབྱིངས་རིག་གཉིས་སུ་མེད་པ་སྟེ། 
དེ་ལྟར་ཐེག་པ་རིམ་པ་དགུའི་རྣམ་པའོ། རྗེས་མཐའ་རྟེན་གྱི་དམིགས་པ་དང་འབྲས་བུ་བཤད་པ་སྟེ། གང་གི་ཐིག་པ་རིམ་པ་དགུའི་དོན་གྱི་སྙིང་པོ་ནི། རྗོད་བྱེད་སྡེ་སྣོད་གསུམ།
བརྗོད་བྱ་རྣམ་རྟོག་ཚུལ་ཁྲིམས་ཀྱི་བསླབ་པ་འདུལ་བ། མི་གཡོ་ཏིང་ངེ་འཛིན་གྱི་བསླབ་པས་མདོ་སྡེ། སོ་སོར་རྟོག་པའི་ཤེས་རབ་ཀྱི་བསླབ་པས་མངོན་པ་དང་རྒྱུད་སྡེ་འོག་མ་

གསུམ་ལས། བྱ་སྤྱོད་ཀྱི་ལུས་ངག་ཡིད་གསུམ་ལྷ་སྔགས་ཏིང་ངེ་འཛིན་གསུམ་དུ་གསལ་བ། མཁའ་སྤྱོད་ལེགས་པའི་ཐུན་མོང་གི་དངོས་གྲུབ་བརྒྱད་དང་ཡོ་གས་མཆོག་གི་དངོས་གྲུབ་སྟེ།
སྐྱེ་བ་བཅུ་དྲུག་ཚུན་དུ་འབྲས་བུ་ཐོབ་ཏུ་འདོད་པ་དང་། མ་ཧཱ་ཨ་ནུ་གཉིས་ཀྱིས་རྡོ་རྗེའི་ལུས་ལ་རྩ་ཐིག་རླུང་གསུམ་གྱི་གནད་དུ་བསྣུན་པས། སྐྱེ་བ་གསུམ་མམ། བདུན་ལས་མི་འདའ་བའི་།
འབྲས་བུ་མངོན་དུ་བྱེད་པ་དང་། ཁྱད་པར་མཆོག་གི་ཨ་ཏིས་སྣང་བ་བཞི་ཡོན་གཏད་ལ་ཕབ་པས། སྐྱེ་འཆི་བར་དོ་གསུམ་གང་རུང་ལ་ངེས་པར་གྲོལ་བའི་སྐོར་རྣམས། གཞུང་འདིས་
ཡོངས་སུ་རྫོགས་པ་བསྟན་ཏེ་སླར་གཏུམ་མོའི་མཇུག་ཏུ་སྲོག་ཐུར་བསྲེ་བ་ནི། རང་བཞིན་རྡོར་སེམས་ཡབ་ཡུམ་ཏུ་གསལ་བའི་ཕོ་རླུང་མན་ངག་ལྟར་འོག་ཏུ་རིམ་པས་འཆིངས་བས། མོ་
རླུང་སྲོག་དམར་ཆའི་ལས་བྱེད་དང་གཅིག་ཏུ་བསྲེས་པ་ནི། ལེན་དུ་མས་གོམས་ཤིང་འདྲེས་པར་བྱས་པས། ཐིག་ལེ་གོ་བཟློག་ཏུ་གནོན་པ་སྲོག་ཐུར་བསྲེ་བ་དངོས་ནི། རོ་རྐྱང་སྤངས་པའི་།

༄༅། །དབུ་མ་སྟོང་གསལ་གྱི་མར་སྣར། རླུང་སེམས་འདྲེས་པའི་ཐིག་ལེ་དཀར་པོ་འཚེར་ལ་འགྲིམ་པའི་རྣམ་པ་ཅན་གསལ་བར་དམིགས་ནས། ཧཱུཾ་ཧཱུཾ་ཞེས་དབུགས་ཀྱི་མཁལ་ཁུང་
གཉིས་འུབ་འུབ་ཡར་འཐེན་པས། རྡོ་རྗེའི་བུ་ག་ནས་ཐིག་ལེ་དེ་རླུང་གི་ལྕགས་ཀྱུས་ཡར་དབུ་མའི་ནང་དུ་འུད་ཀྱིས་དྲངས་ཏེ་ཡར་སྣའི་དྷུ་ཏིའི་བུ་ག་ནས་ཕྱིར་རྒྱངས་ཀྱིས་ཐོན་པར་བསམ་ཞིང་། རླུང་
ཅུང་ཟད་ཕྱིར་འབུད་པས། ཕྱི་ལ་དར་ཅིག་འཛིན་ཅིང་། སླར་ཡང་རླུང་གྲོགས་ཚུར་རྔུབ་པའི་ཚེ། ཡར་སྣ་དབུ་མའི་ནང་དུ་མར་སོང་ནས་རྡོ་རྗེའི་ནོར་བུའི་བུ་ག་ནས་ཡུམ་གྱི་མཁའ་གསང་དུ་སྐར་
མདའ་འཕངས་བཞིན་སོང་བར་བསམ་གནད་འདི་མ་འབྱོངས་བར་དུ་བསྒོམས་པས། སྲོག་སྲོག་ཟུར་འདྲེས་བའི་ངེས་པ་ཡང་། དོན་ལ་བགཟུང་འཛིན་འདྲེས་པའམ། སྣང་སེམས་འདྲེས་བ་ལ་བྱ་བ་ཡིན་བས། གཟུང་འཛིན་གཡོ་མེད་དུ་བཅིངས་པས།
གཉིས་མེད་དུ་འདྲེས་པར་བྱེད་པའི་མིང་དཀར་ཆ་ཡིན་བས། ཁུང་དུ་ཆུད་པར་བྱའོ། །ཞེས་བྷི་མ་ལ་ཆེན་པོའི་གསུངས། ཐུར་གཅིག་ཏུ་འདྲེན་ནས་དཀར་ཆ་ཐུར་སེལ་གྱི་ཐུར་དུ་འབྱིན་པའི་བྱ་བ་མི་ཕྱེད་པར་སྟེང་དུ་མནན། དམར་ཆ་

སྲོག་གི་སྟེང་དུ་འཛག་པའི་བྱ་བ་མི་བྱེད་པར་འོག་ཏུ་གནོན་པས། གོ་བཟློག་གནས་འདོན་ཞེས་པ་སྟེ། སྐབས་འདིར་སྐྱེས་པའི་སྲོག་དཀར་ཆ་དང་། བུད་མེད་ཀྱི་ཐུར་སེལ་དམར་ཆ་ཐ་སྙད་དུ་
བཏགས་སོ། །མངལ་ནས་སྐྱེས་མ་ཐག་ཏུ། ཕ་ལས་ཐོབ་པའི་དྭངས་མ་ཆུ་ཁམས་ཡིན་པའི་ཐུར་དུ་འབབ་ཏུ་བཟློག་ཏེ་སྤྱི་གཙུག་གི་ཧཾ་དུ་སོང་། མ་ལས་ཐོབ་པའི་དྭངས་མ་མེ་ཡིན་པའི་གྱེན་
དུ་འགྲོ་རྒྱུ་བཟློག་སྟེ། འོག་གསང་བའི་འཁོར་ལོའི་ཨཱཿཤད་ཀྱི་ནང་དུ་སོང་དུས་དེར་བྱིས་པ་ལ་ཨཱཿཧཾ་སྒྲ་འབྱུང་བ་ཡིན་ནོ། །མ་སྐྱེས་བར་དུ་སྙིང་ཁའི་འཁོར་ལོ་ཉིད་ལ་མ་གྱེས་པར་གནས་
སོ། །མེ་ཆུའི་ཁམས་འདི་ཉིད་ཇི་ལྟར་བར་རང་རང་གི་ལས་བྱས་ན་ཟད་པར་འགྱུར་བའི་ཕྱིར་འཆི་ལ། གོ་བཟློག་པའི་མཐུས་ཚེ་རིང་ཞིང་གནས་པར་ངེས་པས་འདི་གོ་བ་གལ་ཆེའོ། །ཚེའི་གནད་
རྒས་པ་གཞོམས་ཤིང་། འཆི་བ་སྐྱེངས་སུ་འཇུག་པ་ཆགས་ལམ་བདུད་རྩིའི་སྐོམ་འཐུང་འདི་དང་། གཞན་ཡང་ནམ་མཁའ་ཟས་སུ་ཟ་བ་ནི། ལག་གཉིས་སྤུས་བཀབ་ཏུ་བྱས་ཏེ། རླུང་རོ་

༄༅། །ཕྱིར་ཅུང་ཟད་དྲག་པ་ལེན་གསུམ་བུས་ལ། ནམ་མཁའ་རྒྱ་ཆེ་བ་ལ་སེམས་གཏད་ལ། ངག་ཏུ་ཧུབ་ཧུབ་ཅེས་སྒྲ་བཅས་ཀྱི་ཁ་ནས་བཏུང་པས། ཕྱི་རོལ་གྱི་ནམ་མཁའི་རང་
བཞིན་སྔོ་མཐིང་གི་རྣམ་པར་ལྟེམ་གྱིས་ཞུ་ནས། ལྕེ་ཐོག་ཏུ་བྱུང་བ་ཁ་བཀང་ནས་ཡང་ཡང་མིད་དོ། །ཡང་ལྕེའུ་ཆུང་གི་དབུས་སུ་ཟླ་བའི་སྙིང་པོ་ལྟ་བུའི་བདུད་རྩིའི་ས་བོན་སྲན་ཆུང་ཙམ་པའི་ཐིག་
ལེ་ལས་བདུད་རྩིའི་ཆིལ་ཆིལ་ལ་བབས་པའི་ལུས་གང་བར་བསམ་ཞིང་། ལྕེའི་རྩེ་མོས་བསྒུལ་བའི་མཆིལ་མ་སྒྲ་བཅས་ཡང་ཡང་མིད་ཅིང་། བར་རླུང་བཟུང་ཞིང་མནན་པའོ། །དེ་ལྟར་སྲོག་ཐུར་
གཅིག་འདྲེས་པའི་མཐུས། ལྟེ་བར་གཏུམ་མོའི་མེ་འབར་བའི་ཉམས་སྣང་དང་། གཡོན་རླུང་དག་པའི་ལྷའི་སྤྱན་དང་། ལྕི་བའི་རླུང་དག་པའི་ལྷ་ཡི་རྣ་བ་དང་། དབུ་མའི་རླུང་དག་པས་གཞན་སེམས་
ཤེས་པ་དང་། གཤང་བའི་རླུང་དག་པས་སྔོན་གྱི་སྐྱེ་བའི་གནས་དྲན་པ་དང་། གཡས་རླུང་དག་ཅིང་རྫས་སྦྱོར་གྱི་རྫུ་འཕྲུལ་ལ་སོགས་གྲུབ་པའོ། །སླར་ཡང་འབྱུང་བཞི་ཤིན་ཏུ་དྭངས་པའི་རླུང་

དབུ་མར་བརྒྱུད། སྙིང་དབུས་མི་ཤིག་པའི་ཐིག་ལེ་ལ་ཞུགས་ཏེ། ཐོག་མར་ཟད་པར་བྱེད་པའི་ཏིང་ངེ་འཛིན་ནི། དྭངས་མ་ལྔ་འདུས་ཀྱི་ཐིག་ལེའི་དབུས་སུ་ས་སྣང་གི་དྭངས་མ་དབྱིབས་གྲུ་
བཞི་དྭངས་གསལ་མ་མཉམ་པར་བཞག་པས། སྙིང་ནང་ས་སྣང་གི་དྭངས་མའི་མེར་གྱིས་གྱུར་ནས། དེ་རྗེས་ལུས་ཀྱི་ཕྱི་ནང་དང་ཕྱི་རོལ་གྱི་ས་གཞི་ལ་ཁྱབ་པས་རེག་པ་ཙམ་གྱིས་ས་སྣང་སེར་པོ་
དྭངས་ཤིང་གསལ་བར་མེར་གྱིས་ཞུ་བ་ལ་གཡོ་མེད་ཀྱི་ངང་ལ་ཡུན་རིང་བར་གོམས་པས། སའི་དངོས་སྣང་དག་པ་ལ་ཟད་པར་ཞེས་བཞག་པའོ། །དེ་བཞིན་དུ་ལྔ་འདུས་ཀྱི་ཐིག་ལེའི་དབུས་སུ།
ཆུ་མེ་རླུང་རྣམས་ཁ་དོག་ཀྱང་དཀར་དམར་སྔོ་སྐྱའམ་ལྗང་ཀུ་དབྱིབས་ཟླུམ་པོ་གྲུ་གསུམ་གཞུའི་དབྱིབས་སོགས་ཏེ། རང་རང་གི་དྭངས་མ་ལ་གསལ་སྣང་མངོན་སུམ་དུ་མ་ཐོབ་བར་དུ་
ཟད་པར་གྱི་ཏིང་ངེ་འཛིན་ལ་འཇོག་པའོ། །གོང་གི་ཀ་དག་གི་དབྱིངས་བཅོས་མའི་གཉེན་པོ་དང་བྲལ་བའི་ཤུགས་འབྱུང་གི་མཉམ་བཞག་ལས་མ་གཡོས་ཤིང་། དེ་ལྟར་ལྷུན་གྲུབ་ཡེ་

༄༅། །ཤེས་རིན་པོ་ཆེའི་སྣང་བ་ལ་མཐར་ཕྱིན་པས་གདེངས་རྙེད་པ་དེའི་ཚེ། རང་བཞིན་ཡེ་རྫོགས་མངོན་གསུམ་གྱི་སྣང་བ་ལྷུག་པར་འཆར་ཏེ། མིག་གང་ལ་གཏད་ནས་དབྱིངས་
རིག་གི་ངོ་བོ་ལ་མཉམ་པར་བཞག་པས། ཐིག་ལེ་ཆེན་པོ་སྟོང་སྒྲོན་གྱིས་དབུས་ན་ཞི་ཁྲོ་རབ་འབྱམས་ཀྱི་ཞིང་ཁམས་ཀྱི་སྣང་བ་དཔག་ཏུ་མེད་པ་ལམ་མེར་འཆར་བ་སྟེ། རྒྱུད་ལས་ཀྱང་། མིག་
ནི་ནམ་མཁའི་ཁམས་སུ་རྟགས། །སངས་རྒྱས་སྐུ་ཡི་ཐིག་ལེ་འཆར། །དེ་ཉིད་དགོངས་པའི་དྲོད་རྙེད་ནས། །རིག་པའི་སྐུ་ནི་ལུ་གུ་རྒྱུད། །སྐུ་དང་བཅས་པ་སྣང་བའོ། །ཞེས་པས། དེ་ལྟ་བུའི་རིགས་ལ་
ཤེས་རབ་ཀྱི་མཐོང་བ་རྣམ་པར་དག་པའི་མངོན་པར་ཤེས་པ་དང་། སེམས་ལས་སུ་རུང་བའི་ཏིང་ངེ་འཛིན་གྱི་མཐོང་བ་རྣམ་པར་དག་པའི་མངོན་ཤེས་དང་། ཡེ་ཤེས་མཐོང་བ་རྣམ་
པར་དག་པའི་མངོན་ཤེས་ལེགས་པ་དུ་མ་འབྱུང་ཞིང་། གནས་སྐབས་ཀྱི་སྣང་བཞི་ཡོངས་སུ་རྫོགས་པ་དེ་ལ་གུས་པར་འདུད་པས་ན་ཕྱག་འཚལ་བའི་ཡུལ་དུ་མངོན་པར་བཞག་པའོ། །

འབྲས་བུ་བྱ་རྫོགས་ནི། ལྷན་ཅིག་སྐྱེས་པའི་བདེ་བ་ཆེན་པོའི་དོན་མངོན་སུམ་དུ་བྱས་ཕྱིན་རིག་པ་ལྷའི་སྐུར་སྣང་བ་ནི། ནམ་མཁའི་ལྷ་ཞེས་དཔེར་བརྗོད་པ་ཙམ་ཡིན་ལ། དབྱིངས་རང་
བཞིན་རྣམ་དག་སྟོང་པའི་མཁའ་དབྱིངས་ཀྱི་སྣོད་བཅུད་འཁོར་འདས་ཀུན་ལ་འཇུག་པ་བཞིན་ཆོས་ཅན་ཟ་བྱེད་ཅེས་པ། གཟུང་འཛིན་གྱི་རྣམ་པར་རྟོག་པ་དང་། གཉེན་པོ་ལ་མཆོག་ཏུ་འཛིན་
པའི་ཡུལ་དང་ཡུལ་ཅན་ཤིན་ཏུ་ཕྲ་བ་དང་བཅས་པའི་རྫུན་ཕུག་ཐ་དག་རྡེབ་སྟེ་སྣང་བ་མེད་པའི་ཡེ་ཤེས་ལ་འཇུག་པས་ན། མཁའ་འགྲོ་མ་ཞེས་པའི་མ་སྒྲ་ཞུགས་པའོ། །དེ་ལྟ་བུའི་བདག་དོན་དུ་
དབྱིངས་རིག་གཉིས་མེད་མངོན་དུ་བྱས་ནས་གཞན་དོན་དུ་གཟུགས་སྐུའི་འགྲོ་དོན་གྱི་རྣམ་པར་ཤར་བ་ནི། ཟུང་འཇུག་ཡེ་ཤེས་རྡོ་རྗེ་སེམས། ཞེས་ཏེ། དེ་ལྟ་བུའི་སྐུ་གཉིས་མངོན་དུ་བྱེད་ཉེ་
བས་ན། ཐབས་བདེ་བ་ཆེན་པོས་ཡེ་ཤེས་རྡོར་སེམས་ཧེ་རུ་ཀ་དང་། ཤེས་རབ་དོན་དམ་འོད་གསལ་གྱི་ངོ་བོ་ཀུན་རྫོབ་རྡོ་རྗེ་རལ་ཅིག་མ་དང་གཉིས་མེད་ཟུང་དུ་འཇུག་པ་རྣམ་པ་ཀུན་གྱི་

༄༅། །མཆོག་དང་ལྡན་པ་ཉིད་དེ། ཤིན་ཏུ་ཕྲ་བའི་སྐུར་གཉུག་མ་ཡིད་ཀྱི་ཡུས་ལྷ། བསྒྱུར་ནས་སངས་རྒྱས་ཀྱི་ཞིང་དང་། གནས་དང་ཡུལ་སོགས་སུ་གཤེགས་པའམ་བགྲོད་པ་ཡོད་དེ། རྒྱ་བོད་
རིག་འཛིན་དུ་མ་ལྟ་བུ་སྟེ། འོན་ཀྱང་སྔ་མའི་ཁོག་པ་དོར་བ་ནི་མ་ཡིན་ཏེ། ཁམས་གསུམ་ཐམས་ཅད་ཡང་དག་པའི་རྒྱུ་མ་ལྟ་བུ་ཡིན་པས། སྔར་མ་རིག་པ་དེ་ནས་ཇི་བཞིན་པར་རིགས་།
པས་ན། སྒྱུ་ལུས་ཕྱི་ལྡང་ནང་ལྡང་ཞེས་ཐ་སྙད་ཟད་དོ། །རྒྱུད་ལས། གཟོད་ནས་རང་བཞིན་མེད་པ་ཡིས། །ལུས་ནི་དྭངས་ཤིང་དག་པ་ཉིད། །ཅེས་སོ། །བླ་མའི་རབ་དབྱེ་རྒྱས་འབྲིང་ཇི་ལྟ་བ་བཞིན།
རྣལ་འབྱོར་པས་རྡོ་རྗེའི་གཞུང་ཚིག་འདི་གནད་འཆུག་མེད་དུ་ཉམས་སུ་བླངས་པས། བདུན་ཕྲག་གསུམ་གྱི་རྟགས་ཚད་རྗེས་མཐུན་པ་ངེས་ཤེས་འགྲོངས་ནས། ལོ་གསུམ་དང་ཟླ་བ་དྲུག་
ཉམས་སུ་བླངས་ཏེ། མས་བརྟེན་གྱི་ལྷན་སྐྱེས་དེ་ཙམ་ལ་གོམས་པས་ཀྱང་། རགས་པའི་ལུས་དག་པའི་སྒྱུ་མར་སྦྱངས་ནུས་པ་ནི་ཡོད་པས། འདིར་རྣམ་དབྱེ་ཞིབ་པར་བཤད་དེ། མོས་པས་

སྤྱོད་པ་མཐའ་དག་ནི་དེ་ཁོ་ན་ཉིད་ལ་སྤྲིན་སྐྲག་གི་མཉམ་བཞག་གི་ཉི་མ་ལ་རྣམ་པར་རྟོག་པའི་ཡིད་ཀྱི་སྒྲིབ་པ། སྤྲིན་ལྟ་བུ་དང་། མ་དག་པ་བདུན་ནི། ཉོན་ཡིད་མ་དག་པས། གཉིས་སྣང་
གི་ཞེན་པ་ཕྲ་མོ་བསླབ་པའི་ཕྱིར་སྒྱུ་མ་ལྟ་བུ་དང་། དག་པའི་ས་གསུམ་ནས་བདེ་ཆེན་ལྷན་ཅིག་སྐྱེས་པའི་གཉིད་ཀྱིས་ལོག་པས། ཆོས་ཐམས་ཅད་དེའི་ངང་དུ་འཆར་བའི་རྨི་ལམ་ལྟ་བུ་དང་། འབྲས་
བུ་མཐར་ཕྱིན་པ་ཆོས་ཐམས་ཅད་དུ་མངོན་པར་རྫོགས་པར་སངས་རྒྱས་པ་མེད་ན་གཞིའི་གནས། བདེ་སྟོང་ལུགས་མངོན་དུ་གྱུར་པས་ན། གཉིད་སད་པ་ལྟ་བུར་གསུངས་སོ། །སྣང་བ་
བཞིའི་རྒྱུའི་ཐོག་པ་དང་སྦྱར་ནས། ཆོས་ཉིད་མངོན་སུམ་གྱིས་ཚོགས་ཀྱི་ལམ་ཏེ། ཆུང་ངུའི་དྲན་པ་ཉེར་བཞག་བཞི། འབྲིང་ཡང་དག་པར་སྤོང་བ་བཞི། ཆེན་པོར་རྫུ་འཕྲུལ་གྱི་རྐང་པ་བཞིའི་
དྲོད་རྟགས་རྣམས་སོ། །ཉམས་གོང་འཕེལ་གྱི་དུས་སུ་སྦྱོར་ལམ་ཆ་བཞི་སྟེ། དྲོད་རྩེ་མོ་དབང་པོ་ལྔ། བཟོད་པ་མཆོག་ཏུ་སྟོབས་ལྔའོ། །རིགས་པ་ཚད་ཕེབས་ཀྱི་དུས་སུ་མཐོང་བའི་ལམ་སྟེ།

༄༅། །ས་དང་པོར་བྱང་ཆུབ་ཀྱི་ཡན་ལག་བདུན་ནོ། །ཆོས་ཉིད་ཟད་པའི་ཚེ་བསྒོམ་ལམ་ནི། ས་གཉིས་པ་ནས་བཅུ་པའི་བར་ས་དགུ་འཕགས་ལམ་ཡན་ལག་བརྒྱད་དོ། །གྲོལ་གཞིའི་
སྣང་བ་གཉིས་ཀྱི་ཚེ་ན་ས་བཅུ་རྒྱུན་གྱི་ཐ་མར་རྡོ་རྗེ་ལྟ་བུའི་ཏིང་ངེ་འཛིན་མཐར་ཐུག་པ་སྟེ། སྐད་ཅིག་གིས་མངོན་པར་བྱང་ཆུབ་པའི་དུས་སོ། །མཐར་ཕྱིན་པ་ཐོག་མའི་ངང་དུ་གྲོལ་ཚེ་བཅུ་
གཅིག་ཀུན་ཏུ་འོད་ཀྱིས་ས་རྣམ་པ་ཐམས་ཅད་མཁྱེན་པའི་སངས་རྒྱས་ཏེ་སྤངས་རྟོགས་ཀྱི་ཡོན་ཏན་གྲུབ་པ་མཐར་ཐུག་པའོ། །འདི་དག་གི་ངེས་པ་ནི། གསང་བ་ཡེ་ཤེས་རིན་པོ་ཆེ་ལས་གསུངས་
སོ། །ཞེས་རིག་འཛིན་གོང་མ་རྣམས་དང་། བདག་ཉིད་ཀྱི་རྗེ་བཙུན་གྱི་བླ་མ་དམ་པས་གསུངས་སོ། །མིང་དང་བྲལ་བའི་སྙན་བརྒྱུད་ལས། དམིགས་སྐོར་རྒྱབ་ཡིག་གི་གནད་དང་བཅས་པའི་སྦས་
དོན་གསལ་བ་ཞེས་པ་ཉེ་བར་སྦྱར་བ་རྫོགས་སོ། །འདིའི་ཁྲིད་ཚུལ་བཞིན་མ་ཐོབ་བ་ལ། སྙན་བརྒྱུད་འདི་བསྟན་ན་དབལ་སྔགས་ཀྱི་སྲུང་མས་སྙིང་ཁྲག་ཐང་ལ་ཕོག་ཤིག ས་མ་ཡཱ། དམ་ཚིག་ལས་མ་འདའ་ཞིག །རྡོ་རྗེ་དམྱལ་བར་ཤི་ཀ་

རེ། རྩ་བའི་གཞུང་དང་མཚམས་སྦྱོར་དམར་པོ། དམིགས་རིམ་རྣམས་ནག་ཐུང་དང་། དེཀའིའཕྲོས་དོན་རྒྱབ་ཡིག་གསེར་གྱིས་བསྟན་པའོ། དགེའོ། དགེའོ། དགེའོ། མངྒ་ལཾ།

༄༅། །གསང་གཅོད་གཏེར་མའི་སྡུས་དོན་མཐོང་བ་དོན་ལྡན་བཞུགས་སོ།།

༄༅། །རྩ་གསུམ་ཞི་ཁྲོའི་ལྷ་ལ་ཕྱག་འཚལ་ལོ། །ཟབ་མོ་གཅོད་ཀྱི་དོན་ཉམས་སུ་ལེན་པ་ལ། སྔོན་འགྲོ་དངོས་གཞི་རྗེས་དང་གསུམ་ལས། དང་པོ་སྔོན་འགྲོ་ལ་ཟིལ་གནོན་དམིགས་པ་
སྐོར་གསུམ་དང་། རྣལ་འབྱོར་འགྲོ་ལུགས་རྣམ་བཞི་གཉིས་ལས། དང་པོ་སྟོང་ཉིད་ལྟ་བའི་ཟིལ་གནོན། མ་དག་པ་སྒྱུ་ལུས་ཀྱི་ཟིལ་གནོན། དག་པ་ལྷ་ཡི་ཟིལ་གནོན་དང་གསུམ་མོ། །གཉིས་
པ་རྣལ་འབྱོར་འགྲོ་ལུགས་རྣམ་བཞི་ནི། མཁའ་འགྲོའི་གར་འགྲོས་ཀྱི་འགྲོ་བ། སྦྲུལ་ནག་འཁྱོག་འགྲོས་ཀྱི་འགྲོ་བ། རྣལ་འབྱོར་པ་ལྟ་བའི་གདངས་ཀྱི་འགྲོ་བ། རིག་པ་རོ་ཁུར་གྱི་ཚུལ་དུ་འགྲོ་བ།
དང་བཞིའོ། །གཉིས་པ་དངོས་གཞི་ལ། གཉན་ས་རི་ཁྲོད་འགྲིམ་པ་ཕྱི་ཡི་གཅོད། །ཕུང་པོ་གཟན་དུ་སྒྱུར་བ་ནང་གི་གཅོད། །ཉག་གཅིག་རྩད་ནས་གཅོད་པ་དོན་གྱི་གཅོད་དང་གསུམ་ལས། །
གཉིས་པ་དམིགས་པས་ཉམས་སུ་ལེན་པ་ནི། ལུས་ཕུང་པོའི་ཚོགས་འཁོར་དུ་གཏོང་བ། དཀར་འགྱེད་དུ་གཏོང་བ། དམར་འགྱེད་དུ་གཏོང་བ། ཁྲ་འགྱེད་དུ་གཏོང་བ། ནག་འགྱེད་དུ་གཏོང་བ། དམིགས་

༄༅། །པ་གསེར་གྱི་ཕོ་ལོང་མ། གཡང་གཞི་དབང་བསྡུད་ཀྱི་དམིགས་པ། ཕོ་གདོན་རྒྱལ་བོའི་དམིགས་པ། མོ་གདོན་གསེན་མོའི་དམིགས་པ། མ་ནིང་ཀླུའི་དམིགས་པ་དེ་ལྟར་བྱས་པས།
ཚར་ཚད་འདྲ་བའི་ལྷོངས་ཚད། ལྷོང་ཚད་འདྲ་བའི་ཚར་ཚད། གཉིས་ཀ་འདྲ་བའི་འདྲེས་མ། འདྲེས་མ་འདྲ་བའི་བག་ཆགས་དང་བཞིའོ། །དེ་ནས་ཀེང་རུས་དཀར་ནག་གི་དམིགས་པ། མཐུ་ཟློག་
ཀེང་རུས་ནག་པོའི་དམིགས་པ། གནས་སྐབས་མགོན་བྱེད་དམིགས་པ་ཐོག་གི་དམིགས་པ་རྣམས་སོ། །གསུམ་པ་རྗེས་ནི་ཚར་ཚད་འདྲ་བའི་ལྷོངས་ཚད། ལྷོངས་ཚད་འདྲ་བའི་ཚར་ཚད། གཉིས་ཀ་
འདྲ་བའི་འདྲེས་མ། འདྲེས་མ་འདྲ་བའི་བག་ཆགས། ཚར་ཚད་མཐར་ཕྱིན་པ། གསང་བའི་ཚར་ཚད། ལྷོངས་ཚད་མཐར་ཐུག་པ། དེ་རྣམས་མ་ནོར་བར་ངོས་འཛིན་ལུགས་ཞིབ་པར་བརྟག་ལུགས་རྣམས་
ཀྱི་གཅོད་ཀྱི་གསུམ་པ་རྗེས་བསྟན་ཟིན་ནོ། །ཅེས་པའི་གཅོད་ཀྱི་སྡུས་དོན་འདི་ཡང་བདག་ངག་དབང་དམ་ཚིག་རྡོ་རྗེ་ཉིད་ཀྱིས་སྦྱར་བའོ། །

༄༅། །དཔལ་ཆེན་པོའི་ཐུགས་དབྱུང་བ་ཡང་དག་ཐིག་ལེ་གཅིག་མ་བཞུགས་པ་ཤིན་ཏུ་ངོ་མཚར་ཆེའོ༔

༄༅། །ཐཊཐཱ།ཐརྩ།ཉྫགརྦ།རྙ།ཊུང་༔ དཔལ་བཛྲ་ཧེ་རུ་ཀ་ལ་ཕྱག་འཚལ་ལོ༔ དོན་གྱི་མན་ངག་གསང་བའི་སྒྲུབ་པ་འདི་ལ་དོན་གསུམ་སྟེ༔ ལོ་རྒྱུས་དང་གདམས་པ་གཉིས་ལས༔ ལོ་རྒྱུས་
ནི་རྒྱ་གར་རྡོ་རྗེ་གདན་དྲུང་ནས༔ རྡོ་རྗེ་སྙིང་པོའི་དོན་ལ་གནས་པའི་མ་ཧཱ་པཎ་ཌི་ཏ་རྣམས་ཐུགས་ཀྱི་ཚེར་མ་སྤངས་སྟེ༔ དགེ་བ་ཉམས་བག་ཏུ་བརྟེན་ཅིང་གནས་པའི་དུས་པ་ན༔ རྡོ་རྗེ་སེམས་
དཔའི་སྤྲུལ་བ་དགའ་རབ་རྡོ་རྗེ་དེའི་ཞལ་སྔ་ནས༔ པཎ་ཌི་ཏ་རྣམས་ཉོན་དང་༔ བདག་ཅག་རྣམས་ལ་དགོས་པའི་གསང་སྔགས་བླ་ན་མེད་པའི་དོན༔ བཀ འ་དམ་པ་དྲི་མ་མེད་པའི་རྒྱུད༔ ལུང་
མན་ངག་གསུམ་གྱི་ཆོས་རྣམས༔ སྔོན་རྒྱལ་པོ་ཛཡི་ཁང་སྟེང་དུ་བབས་པའི་རང་བྱུང་གི་རྒྱུད་ཁྱད་པར་ཅན་རྣམས༔ ད་ལྟ་ཨོ་རྒྱན་གྱི་ཡུལ་རྒྱ་མཚོ་ཆེན་པོ་ལ་བརྟེན་པ༔ ཕོ་བྲང་ཀླུའི་གནས་དྷཱན་ཀོ་ཥའི་

༄༅། །གླིང་བྱ་བ་ན༔ ཨོ་རྒྱན་གྱི་རྒྱལ་པོ་ཐོར་ཚུགས་དགུ་པ་ཞེས་བྱ་བའི་དྲུང་ན་ཡོད་པས༔ དེའི་དོན་རྣམས་ངེས་པར་བླང་དགོས་སོ་གསུངས་པས༔ པཎ་ཌི་ཏ་རྣམས་བཀའ་བགྲོས་ཏེ་མོས་
པ་མཐུན་ནས༔ གྲུབ་པ་བརྙེས་པའི་དགེ་སློང་སོ་ཁྱཱ་དེ་བ་དང་༔ རྡོ་རྗེ་བཞད་པ་སོགས་ལ་གསེར་ཕྱེ་མང་དུ་བསྐུར་ནས་ལེན་དུ་བཏང་བས༔ དེ་དག་གིས་རྒྱལ་པོ་ཉིད་ལ་གསེར་ཕུལ་ནས་བརྐྱང་
ཕྱག་དགུ་ཕྲུགས་སུ་འཚལ་ནས་ཞུས་པ༔ སྔོན་འགྲོ་བའི་དོན་དུ་གསུངས་པའི་དྲི་མེད་ཀྱི་བཀའ་དམ་པ་རྣམས༔ རྒྱལ་བློན་སྤྲུལ་པའི་སྐུ་དམ་པ་རྣམས་ཀྱིས་འགྲོ་བ་དཔག་ཏུ་མེད་པ་རྣམས་སྨིན་
པར་བྱ་བའི་ཕྱིར་བསྐུར་བར་ཞུ༔ ཞེས་ཞུས་པས་བཀའ་གནང་སྟེ༔ དཔལ་ཁྲག་འཐུང་གི་རྒྱུད་སྡེ་མི་ཁུར་བདུན་བསྐུར་ནས་བྱུང་བ་རྣམས་ཀྱི་ཞལ་ཕྱེས་ཏེ༔ སློབ་དཔོན་དགའ་རབ་རྡོ་རྗེས

དཔལ་རྡོ་རྗེ་སེམས་དཔའ་ལ་གསོལ་བ་བཏབ་པས་དོན་སོ་སོར་མཁྱེན་ནས༔ རྒྱུད་ལུང་མན་ངག་གསུམ་གྱི་སྒྲུབ་ཐབས་བསྡེབས་ཤིང་༔ ཁྱད་པར་དུ་ཡང་ཐུགས་ཀྱི་ཉིང་ཁུ་ནི་རྩོལ་སྒྲུབ་སྤང་བླང་
གི་རྒྱུ་མི་དགོས་པས༔ རང་གི་ལུས་སེམས་ལ་བརྟེན་ནས་ཚེ་གཅིག་ལ་སངས་རྒྱས་པའི་ཆོས་རྣམས་དང་༔ ཁྱད་པར་དུ་ཡང་དག་ཐིག་ལེ་གཅིག་མ་རྡོ་རྗེ་སེམས་དཔའ་རྒྱན་གཅིག་མའི་བཟླས་
སྒོམ་ཁོ་ན་རྩེ་གཅིག་བྱས་པས༔ སྐྱེ་བ་གཅིག་ལ་རྡོ་རྗེ་སེམས་དཔར་འགྲོ་བ་འདི་པདྨ་འབྱུང་གནས་བདག་ལ་གཏད་དེ༔ བལ་པོ་རྩུབས་འགྱུར་གྱི་གྲོང་ཁྱེར་དུ༔ ཞིང་པ་ལྔ་ཐུབ་ཅན་
གྱི་བུ་གོ་ལེབ་ཅེས་པ་སྨིན་པར་གྱིས་གསུངས་བཞིན༔ ཕྱུགས་རྫི་ལ་བསྟན་པས་རྡོ་རྗེ་སེམས་དཔའ་འོད་ཀྱི་གུར་ཁྱིམ་ཅན་དུ༔ རྒྱལ་པོ་འཁོར་དང་བཅས་པས༔ རུ་ལུའི་སྒྲ་དང་ལྡན་པར་མཐོང་
བས་མཆོད་གནས་སུ་གསོལ་བ་བཏབ་ཀྱང་༔ ངས་སྐྱེ་བ་འདི་ལ་རྒྱལ་པོ་འདུལ་བའི་དུས་སུ་མ་བབས་པས༔ ཕྱི་མ་མངོན་པར་དགའ་བའི་ཞིང་ལ་མཇལ་ཟེར་ནས༔ དེ་ཉིད་སེང་གེའི་རྒྱལ་པོ་ཀུ་ཀུ་

༄༅། །རཱ་ཙ་ལ་གཏུགས་པས༔ ཨོ་རྒྱན་གྱི་མཁན་པོ་རོ་ལངས་བདེ་བ་ཅན་དུ་སོང་ཞིག་པར་ལུང་བསྟན་ནས༔ དེ་ཉིད་དུ་ཡང་དག་དྲུག་ཅུ་རྩ་བརྒྱད་ཀྱི་དབང་བསྐུར་བས༔ སྟེང་ཕྱོགས་ཀྱི་
ཁྲོ་བོ་ལ་མེ་ཏོག་བབས་པས༔ བཛྲ་ཧེ་རུ་ཀ་ཞེས་བཏགས་ཤིང་༔ ཡུལ་ཐ་དད་དུ་གདམས་པ་འདི་བསྟན་པས༔ ཚོམ་བུ་ལྔ་བརྒྱ་གྲོལ་ཅེས་གྲགས་སོ༔ ད་ལྟ་ཕན་སྙན་ཁུངས་བརྒྱུད་པར་ཡོད་ཀྱང་༔
བེེ་རོ་མཚོ་རྒྱལ་གཉིས་ཀྱིས་ཨང་ག་རའི་དར་ཤོག་ལ་ཡི་གེ་རིས་སུ་ཐོབ་ལ༔ ད་ལྟ་ཉམས་སུ་ལེན་ཅིང་༔ མ་འོངས་འགྲོ་བའི་དོན་དུ་གཏེར་དུ་སྦས་སོ༔ ས་མ་ཡ༔ རྒྱ་རྒྱ་རྒྱ༔ གཉིས་པ་དོན་
ཉམས་སུ་བླང་བ་ལ༔ དཔལ་ཆེན་པོའི་ཐུགས་ཕྱུངས་པའི་མན་ངག་ལམ་གྱི་གེགས་སེལ༔ ཏིང་འཛིན་ལམ་ཁྱེར་གྱི་མན་ངག་ནི༔ སྤྱིར་གསང་སྔགས་ཀྱི་གཞུང་གི་ལམ་བསྐྱེད་པའི་རིམ་པ་
མངོན་དུ་བྱས་ནས༔ དེ་རྗེས་རྫོགས་པའི་རིམ་པ་སྟོང་ཉིད་ལ་མཉམ་པར་འཇོག་པར་འདོད་དེ༔ མན་ངག་འདི་ཉིད་གང་ཟག་གཅིག་གི་རྒྱུད་ལ་བསྐྱེད་རྫོགས་ཕྲུག་གཅིག་ཏུ་བསྲེ་བ་ཞེས་བྱ་སྟེ༔

དེ་ཡང་དག་པ་དྲན་པའི་རིམ་པ་ལ་བརྟེན་ནས་ཡིད་ཀྱི་གདེང་བ་ཆེར་བཅད་པ་དང་༔ རང་བཞིན་ལྷུན་གྱིས་གྲུབ་པའི་བསྐྱེད་རིམ་ལ་བརྟེན་ནས་ཡིད་ཀྱི་གདེང་བ་ཆེར་བཅད་པ་དང་༔ རུ་ལུ་
བརྒྱད་སྒྲའི་འཕྲོ་འདུ་ལ་བརྟེན་ནས༔ ངག་གི་གདེངས་བ་ཆེར་བཅད་པའོ༔ དེ་ལ་ཆོས་ཐམས་ཅད་སྣང་སྟོང་དབྱེར་མེད་སྒྲ་བློའི་ཡུལ་ལས་འདས་པས༔ ནམ་མཁའ་ལ་ཉི་མ་འཆར་བ་ལྟ་བུ༔ ཡེ་
ཤེས་ཀྱིས་ཀུན་ནས་བརྡལ་བ༔མཁའ་སྣང་ཁུ་རྡུལ་གྱིས་དྲི་མ་དག་པ་ལྟ་བུ༔ རྫོགས་རིམ་གཉིས་སྣང་གི་སྤྲོས་པའི་མཐའ་བཞིས་གོས་པར་མ་གྱུར་པ༔ གདོད་མ་ནས་གསལ་ཞིང་དྭངས་ལ་
རྙོག་པ་མེད་པས༔ རང་རྒྱུད་འཁོར་བའི་ཆོས་ཀུན་ཐག་ཁྲའི་སྦྲུལ་མ་གྲུབ་པ་ལྟར་གནས་ཚུལ་ལམ་མེ་ཞུགས་པ་ཁོ་ནའི་དོན་མངོན་གྱུར་རྟོགས་པའོ༔ ལྟ་བས་ཐག་བཅད་པ་ནི༔ འཁོར་འདས་རྒྱ་མཚོ་
ཆེན་པོ་ལས་རང་གྲོལ་བ་སྟེ༔ སྲིད་ཞི་མཉམ་པ་ཉིད་ཀྱི་རང་གི་དྭངས་མ་གནས་གསུམ་མི་ཤིགས་པ་ཁྱད་པར་གསུམ་ལྡན་གྱི་ངོ་བོ༔ གཞི་དུས་ཀྱི་རྡོ་རྗེ་སེམས་དཔའ་རྣམ་པ་ཀུན་ལྡན་བསྒྲུབ་གཞིར་

༄༅། །བྱས་ནས༔ ལམ་དུས་ཀྱི་རྡོ་རྗེ་སེམས་དཔའ་སྐྱོན་བྲལ་གསུམ་གྱིས་ཉམས་སུ་རྩེ་གཅིག་ཏུ་བླངས་པས༔ སྒྲིབ་གཉིས་ཉེས་སྐྱོན་སྔར་ཡོད་བསལ་བར་བྱའོ༔ མཁྱེན་པའི་ཡེ་
ཤེས་ཀྱི་ཡོན་ཏན་སྔར་མེད་གསར་དུ་བསྒྲུབ་པའི་བསལ་བཞག་དང་བྲལ་བའི་རང་བཞིན་ལྷུན་གྱིས་གྲུབ་པ་ནི༔ འབྲས་བུའི་རྡོ་རྗེ་སེམས་དཔའ་ཞི་ཁྲོ་གཉིས་མེད་རང་བཞིན་གྱིས་རྣམ་པར་དག་པ་
ཐོག་མཐའ་བར་གསུམ་དུ་འགྱུར་བ་མེད་པས་ན་བརྟན་པ༔ ཡོད་པ་དང་མེད་པ་དང་གཉིས་ཀ་དང་གཉིས་ཀ་མ་ཡིན་པས་མ་ཡིན་པ༔ རྣམ་པར་རྟོག་པ་གློ་བུར་གྱི་དྲི་མས་མ་གོས་པས་ན་རྣམ་པར་
མི་རྟོག་པ༔ ཀུན་ནས་དྭངས་ཤིང་གསལ་ཡང་དཔྱད་མི་བཟོད་པ༔ བརྟག་པར་དཀའ་བ་ཕྲ་བ་ཉིད༔ བྱང་ཆུབ་ཀྱི་སེམས་དང་དབྱེར་མེད་དུ་བཞག་པས༔ ནམ་མཁའ་བཞིན་གཟོད་མ་
ནས་ཞི་བའི་ཏིང་ངེ་འཛིན་གྱིས་ཤིན་ཏུ་སྦྱངས་པའི་གསལ་མ་ཐེབ་པར་དབྱེར་མེད་དུ་མཉམ་པར་བཞག་པའི་ངང་ནས༔ བདག་གི་ལུས་ངག་ཡིད་གསུམ་དྭངས་མ་གསུམ་གྱི་མི་ཤིགས་པའི་རང་

བྱུང་གི་རྡོ་རྗེ་གསལ་བཏབ་པ་ཙམ་གྱིས༔ ཀུན་རྫོབ་མེ་ལོང་གི་གཟུགས་བརྙན་ལྟར་རྟེན་འབྲེལ་གྱིས་འཆར་ཞིང་༔ གསལ་བ་རིག་པའི་མཚན་ཉིད་རྩོལ་བྲལ་སེམས་ཀྱི་མཚན་ཉིད་ཀྱི་རང་བཞིན་
བཅོས་མིན་སེམས་ཀྱི་ལྷའི་ངོ་བོར་ཤར་བ་ནི༔ དཔལ་ཆེན་པོའི་ཐུགས་དབྱུང་རྫོགས་པའི་རིམ་པ་ལ་བརྟེན་ནས་ཡིད་ཀྱི་གདེང་བ་ཆེར་བཅད་པ་རིག་རྩལ་སྦྱངས་པའི་མན་ངག་ཅེས་བྱའོ༔ ས་
མ་ཡ༔ རྒྱ་རྒྱ་རྒྱ༔ ཁ་ཐཾ༔ ༔ བསྐྱེད་པའི་རིམ་པ་ལྷ་ཡི་སྐུ༔ ཕྱག་རྒྱ་ཆེན་པོ་ཡོངས་སུ་རྫོགས་པ་ལ་གསུམ་སྟེ༔ སྣང་བ་སྐུ་ཡི་ཧེ་རུ་ཀ༔ གྲགས་པ་གསུང་གི་ཧེ་རུ་ཀ༔ དྲན་རྟོག་ཐུགས་ཀྱི་ཧེ་རུ་
ཀ༔ དོན་གྱི་ལྟ་སྒོམ་སྤྱོད་པ་གསུམ༔ ལྟ་བ་ཐམས་ཅད་རང་སྣང་གསལ་བ་སྟེ༔ དེར་སྣང་སྐུ་ཡི་ཧེ་རུ་ཀ༔ སྒོམ་པ་ཐམས་ཅད་སྤྲོས་མེད་ནམ་མཁའི་མཐའ༔ དྲན་རྟོག་ཐུགས་ཀྱི་ཧེ་རུ་ཀ༔ སྤྱོད་པ་ཐ་དད་
རང་ཤུགས་བར་སྣང་རླུང་༔ གྲགས་པ་གསུང་གི་ཧེ་རུ་ཀ༔ ལྟ་བ་དུག་ལྔ་ཆོམ་པ་ལ༔ སྒོམ་པ་སྣང་བ་ཆོམ་པའོ༔ སྤྱོད་པ་སྡུག་བསྔལ་ཆོམ་པ་ལ༔ འབྲས་བུ་རེ་དོགས་ཆོམ་པའོ༔ དེ་ནི་དོན་གྱི་

༄༅། །ཧེ་རུ་ཀ༔ དོན་གྱིས་དེ་ལྟར་གནས་ཀྱང་ནི༔ གདུལ་བྱའི་དབང་གིས་ལྷ་རུ་སྣང་༔ ཉིན་མོ་རྡོ་རྗེ་སེམས་དཔའ་ལ༔ མཚན་མོ་བཛྲ་ཧེ་རུ་ཀ༔ སྟོང་གསལ་ནམ་མཁའི་ངང་ཉིད་ལས༔ སྟོང་
ཉིད་རྣམ་དག་འོད་ཀྱི་དབུས༔ རྡོ་རྗེ་སཏཱ་གུར་དང་མེ༔ དུར་ཁྲོད་ཆེན་པོའི་ཕོ་བྲང་ནས༔ ཞལ་གཅིག་ཕྱག་གཉིས་སྐུ་མདོག་མཐིང་༔ ཕྱག་གཉིས་རྡོ་རྗེ་དྲིལ་བུ་འཁྲོལ༔ ཞིང་གི་ཆོས་གོས་།
ལེགས་བསྣམས་ཤིང་༔ བདེ་ཆེན་རུས་པའི་རྒྱན་གྱིས་མཛེས༔ དཔའ་བོ་སྟག་གི་ཤམ་ཐབས་དཀྲིས༔ ཆུ་སྐྱེས་ཉི་ཟླའི་གདན་སྟེང་དུ༔ དགྱེས་ཤིང་གར་བྱེད་ཚུལ་དུ་བཞུགས༔ ཡེ་ཤེས་ལྔ་ལྡན་མེ་
དཔུང་དབུས༔ ཕུབ་ལྟར་འཁྱིལ་ཞིང་མདའ་ལྟར་འཕྲོ༔ དུར་ཁྲོད་བརྒྱད་ཀྱི་མ་མོས་བསྐོར༔ རུ་ལུའི་གད་རྒྱངས་ཕྱོགས་བཅུར་སྒྲོགས༔ ཟག་མེད་བདེ་བའི་རང་གསལ་ཆགས༔ དཔའ་བོའི་ཚོགས་
ཁང་མཐའ་དག་འགྲིམ༔ ཉ་སྟོང་དུས་དྲུག་ཀུན་ཏུ་ཉུལ༔ རང་ཉིད་དཔའ་བོ་བསྒོམ་པ་ནི༔ སྣང་ཞིང་སྟོང་པ་ཆུ་ཟླ་འདྲ༔ བརྗོད་ཅིང་སྟོང་པ་བྲག་ཆ་འདྲ༔ གསལ་ཞིང་སྟོང་པ་འཇའ་ཚོན་འདྲ༔ མེད་

བཞིན་སྟོང་པ་ནམ་མཁའ་འདྲ༔ མྱོང་བཞིན་སྟོང་པ་རྨི་ལམ་འདྲ༔ དེ་ལྟར་གསལ་ཞིང་གོམས་པའི་ཚེ༔ བསྐྱེད་པའི་རིམ་པ་བརྟན་པ་ཡིན༔ སྣང་སྲིད་རྣམ་དག་རང་གི་སེམས༔ སྟོང་གསལ་།
འཛིན་མེད་ངང་དུ་བཞག༔ རང་བྱུང་རིག་པ་ཟང་ཐལ་བསྐྱང་༔ སྣང་ལ་རང་བཞིན་མེད་པ་ཡིན༔ རྫོགས་པའི་རིམ་པ་ཨེ་མ་ཧོ༔ བསྐྱེད་རྫོགས་ཟུང་འཇུག་ལམ་དུ་ཁྱེར༔ བསྐྱེད་རྫོགས་གོམས་པས་
སངས་རྒྱས་ཡིན༔ སྒྱུ་ལུས་བརྟན་པར་གྱུར་ནས་ནི༔ བར་དོར་ཡི་དམ་བཞད་ཅིང་བྱོན༔ འདི་ལ་ཐེ་ཚོམ་ཅུང་ཟད་མེད༔ རྡོ་རྗེ་འཆང་གི་ས་ཐོབ་ནས༔ གཟུགས་སྐུ་གཉིས་ཀྱིས་འགྲོ་དོན་མཛད༔ ཆོས་
སྐུ་ལོངས་སྐུ་སྤྲུལ་སྐུ་གསུམ༔ རྟོག་མེད་ངང་ལ་ཤུགས་ཀྱིས་འཆརཿ ཉིན་མོའི་དུས་སུ་རྡོ་རྗེ་སེམས༔ ཞི་བའི་ཆ་ལུགས་སྐུ་མདོག་དཀར༔ པོ་ཏིའི་རྒྱན་གྱིས་རབ་ཏུ་མཛེས༔ རིན་ཆེན་དོ་ཤལ་
སེ་མོ་དོ༔ དཔུང་རྒྱན་རྣ་ཆ་མགུལ་ཆུ་དང་༔ གདུ་བུ་དག་གི་རྒྱན་གྱིས་སྨྲས༔ སྤྱན་གསུམ་ཞལ་བསྒྲད་འཛུམ་མདངས་ལྡན༔ རྡོ་རྗེ་དྲིལ་བུ་ཐུགས་ཀར་འཛིན༔ ཆུ་སྐྱེས་དཀར་པོའི་གདན་སྟེང་དུ༔ སེམས་

༄༅། །དཔའི་སྐྱིལ་ཀྲུང་ཚུལ་དུ་བཞུགས༔ ཡེ་ཤེས་ལྔ་ལྡན་འོད་ལྔའི་ཀློང་༔ སྣང་དང་སྟོང་པ་དབྱེར་མེད་བསྒོམ༔ སྣང་བའི་དངོས་པོ་འདི་རྣམས་ཀུན༔ གཟུགས་སུ་སྣང་བ་ལྷ་ཡི་སྐུ༔ རྩི་ཤིང་
ནགས་ཚལ་བཅས་པ་ཡང་༔ ས་རྡོ་རི་བྲག་ལ་སོགས་ཀུན༔ དཔལ་ཆེན་སྐུ་ཡི་ཆོ་འཕྲུལ་ལོ༔ འགྲོ་བའི་སྒྲ་རྣམས་ཐམས་ཅད་ནི༔ རུ་ལུའི་སྒྲ་རུ་ཤེས་པར་བྱ༔ ས་སྒྲ་མེ་སྒྲ་ཆུ་སྒྲ་དང་༔ རླུང་སྒྲ་ལ་
སོགས་འབྱུང་བའི་སྒྲ༔ རུ་ལུའི་སྒྲ་རུ་ཤེས་པར་བྱ༔ འགྲོ་འཆག་ཉལ་འདུག་ཐམས་ཅད་ནི༔ རུ་ལུའི་ངང་དུ་ཤེས་པར་བྱ༔ འདས་དང་མ་འོངས་ད་ལྟར་གྱི༔ རྣམ་རྟོག་རི་དྭགས་རྒྱུ་བ་འདི༔ རུ་ལུའི་
སྒྲ་རུ་ཤེས་པར་བྱ༔ ཡིད་ཀྱིས་ཅི་བསམ་ཅི་མནོ་བའི༔ དུག་ལྔ་གང་སྐྱེས་ངོ་བོ་ཀུན༔ རུ་ལུའི་ངོ་བོར་ཤེས་པར་བྱ༔ མིག་གིས་བཟུང་ཡུལ་ཐམས་ཅད་ཀྱང་༔ རུ་ལུར་གྲོངས་ཀྱིས་ཤེས་པར་བྱ༔
སྣང་སྲིད་རུ་ལུར་འཛིན་པ་ཡིན༔ ཞི་བར་བསྒོམས་ཀྱང་དྲག་པོར་བཟླས༔ འདི་ལ་མ་འདས་ས་མ་ཡ༔ དབུགས་ཀྱི་འབྱུང་འཇུག་ཐམས་ཅད་དུ༔ འབྱུང་བའི་དུས་སུ་རུ་ལུར་འཕྲོ༔ འཇུག་

པའི་དུས་སུ་དཔལ་དུ་གསལ༔ དེ་ཉིད་ཉིན་མོར་བཟླས་པ་དང་༔ མཚན་མོའི་དུས་སུ་བཟླས་པ་སྟེ༔ སྒྲ་ཅན་ཁྲོ་བོར་བཟླས་པ་དང་༔ སྒྲ་མེད་ཞི་བའི་བཟླས་པའོ༔ དབྱངས་དྲུག་ལ་སོགས་
སྒྲ་ཅན་ཀུན༔ མཁའ་འགྲོ་འདུ་ཞིང་བར་ཆད་སེལ༔ སྒྲུབ་པ་ཆེན་པོའི་དུས་སུ་ཤེས༔ རང་ཉིད་རྡོར་སེམས་དཔལ་ཆེན་པོ༔ གང་གིས་རུ་ལུར་བསྒོམས་གྱུར་ཀྱང་༔ ཐུགས་ཀྱི་གེ་སར་དབུས་
ཉིད་དུ༔ ཉི་ཟླའི་གའུ་ཁ་སྦྱོར་བསམ༔ འོད་ཀྱི་གའུའི་ནང་དག་ཏུ༔ མི་ཤིགས་བཅུད་ཀྱི་ཐིག་ལེ་ནི༔ སྟོང་ཉིད་རང་བྱུང་ཧེ་རུ་ཀ༔ སྒྱུ་མ་འོད་ཀྱི་གཟུགས་བརྙན་ཏེ༔ ཚོན་གང་འོད་ཀྱི་ཀློང་ན་བཞུགས༔ 
ཁ་དོག་མ་འདྲེས་སོ་སོར་གསལ༔ ཐུགས་ཀར་རྡོ་རྗེ་ནས་འབྲུ་ཙམ༔ རུ་ལུ་ལྗང་དམར་བཀླག་ཕྱོགས་བསྐོར༔ ཤིན་ཏུ་ཕྲ་ཞིང་ཟབ་པར་བརྟགས༔ གསེར་གྱི་བ་ཐག་ཟིངས་པ་བཞིན༔ ཕར་འཕྲོས་
པས་ནི་རུ་ལུར་བསམ༔ ཨོཾ་རུ་ལུ་རུ་ལུ་ཧཱུྃ་བློ་ཧཱུྃ༔ ཚུར་འདུས་པས་ནི་དཔལ་དུ་བསམ༔ སྣང་བ་སྐུ་ལ་གྲགས་པ་གསུང་༔ དྲན་རྟོག་ཐུགས་ལ་བྱིན་གྱིས་རློབས༔ མཆོད་པའི་རྫས་རྣམས་ཐམས་

༄༅། །ཅད་ཀྱང་༔ རུ་ལུ་ཞེས་པའི་སྒྲ་བརྗོད་པས༔ གཟུགས་སྡུག་སྒྲ་སྙན་དྲི་ཞིམ་དང་༔ ངོ་བོ་འདོད་ཡོན་རྣམ་ལྔ་ནི༔ ནམ་མཁའི་སྐར་ཚོགས་ལྟ་བུར་བསམ༔ རུ་ལུ་ཟས་སུ་ཟ་བ་ཡིན༔ རུ་ལུ་
སྐོམ་དུ་འཐུང་བ་ཡིན༔ རུ་ལུ་གོས་སུ་གྱོན་པ་ཡིན༔ རུ་ལུ་གདན་དུ་བཏིང་བ་ཡིན༔ གང་ལྟར་རུ་ལུར་ཤེས་པར་བྱ༔ གང་སྣང་རུ་ལུར་འཆར་བ་ཡིན༔ དཔལ་ཆེན་སྐུ་དང་མ་བྲལ་ན༔ གཉིད་
ལོག་སྒྲིབ་པར་མི་འགྱུར་ཞིང་༔ འཁྲུལ་པའི་སྣང་བ་ཡ་མི་ང་༔ བར་ཆོད་གདོན་གྱིས་མི་ཚུགས་ཤིང་༔ ཡང་དག་དོན་དང་མྱུར་དུ་འཕྲད༔ ཆོས་ཉིད་དོན་དང་མ་བྲལ་ན༔ གཉིད་ལོག་སྒྲིབ་པར་མི་
འགྱུར་ཞིང་༔ རྨི་ལམ་འཁྲུག་པ་ཉམ་མི་ང་༔ རྣལ་འབྱོར་ནད་ཀྱིས་ཉེན་པའམ༔ ཉམས་ཆགས་ཆེན་པོ་བྱུང་བའི་ཚེ༔ ཞུན་ཆེན་མར་མེ་འབྱོར་ཚད་བཤམ༔ ག་ཎའི་འབྱོར་ཚོགས་ཅི་ཡོད་རྣམས༔
བླ་མ་ཡི་དམ་མཁའ་འགྲོ་མཆོད༔ རྡོ་རྗེ་གཟུངས་མ་ལ་ཡང་འབུལ༔ རྩ་བའི་རྡོ་རྗེ་སློབ་དཔོན་དང༔ དམ་ཚིག་རྩ་བ་སྤུན་གྲོགས་ལ༔ ན་རཀ་འདོན་ཅིང་བརྐྱང་ཕྱག་འཚལ༔ དུས་དྲུག་རུ་

ལུའི་མཆོད་པ་འབུལ༔ མཁའ་འགྲོ་སྤྲིན་བཞིན་འདུ་བར་འགྱུར༔ ཕྱི་ནང་བར་ཆད་བསལ་བ་དང༔ ཉམས་ཆགས་ཐམས་ཅད་བསྐང་བར་འགྱུར༔ རྣལ་འབྱོར་འཆི་བ་བསླུ་བ་དང་༔ གཡུང་དྲུང་
ཚེ་ཡི་དངོས་གྲུབ་འབྱུང་༔ རང་ཉིད་ལུས་སེམས་འཕོ་བའི་ཚེ༔ སྤྱི་གཙུག་རྡོ་རྗེ་སེམས་དཔའ་བསྒོམ༔ རྡོ་རྗེ་སེམས་དཔའི་ཐུགས་ཀ་ནས༔ མེ་སྟག་ཡར་བའི་ཚུལ་དུ་ནི༔ དཀར་ཞིང་གསལ་བའི་
ཐིག་ལེ་དེ༔ རླུང་དང་ལྷན་ཅིག་སྦྱོར་ཏེ་འཕོ༔ བཛྲ་སཏཱ་དེ་ཉིད་ཀྱང་༔ གར་བྱེད་གློག་འགྱུའི་ཚུལ་གྱིས་ནི༔ མངོན་པར་དགའ་བའི་ཞིང་དུ་གཤེགས༔ དབང་པོ་འབྲིང་པོ་འཕོ་བའི་ཚེ༔ སྔར་གྱི་བསྒོམ་
དང་མི་འབྲལ་ཞིང་༔ སྣང་སྟོང་དབྱེར་མེད་ངང་དུ་འཕོ༔ ཡི་དམ་ལྷ་ཡིས་ལུང་བསྟན་ཅིང་༔ མཁའ་འགྲོས་བསུ་བའི་སྣང་བའོ༔ དབང་པོ་ཡང་རབ་འཕོ་བའི་ཚེ༔ སྟོང་གསལ་རིག་པའི་ཀློང་
ཡངས་ནས༔ མཁའ་ལ་སྤྲིན་ནི་དེངས་པ་ལྟར༔ རང་སེམས་ཆོས་ཉིད་ངང་དུ་ཐིམ༔ རང་གི་ལུས་ཀྱི་རྒྱ་མདུད་དེ༔ ཆོས་ཉིད་བར་དོར་འཕོ་བ་ཡིན༔ རང་སེམས་རྣམ་ཤེས་ཚོགས་བརྒྱད་འདི༔

༄༅། །འབྱུང་བ་རང་སར་དག་པ་ཡིན༔ དུས་གསུམ་སངས་རྒྱས་ཐམས་ཅད་དང་༔ ཆོས་དབྱིངས་ཆེན་པོར་རོ་གཅིག་འགྱུར༔ ཨེ་མ་ངོ་མཚར་རྨད་ཀྱི་ཆོས༔ ཡང་དག་ཐིག་ལེ་གཅིག་
མ་འདི༔ དཔལ་ཆེན་དཔའ་བོ་གཅིག་སྒྲུབ་བམ༔ རྡོ་རྗེ་སེམས་དཔའ་བཟླས་ལུང་མཆོག༔ གསང་བ་ཐུགས་ཀྱི་དགོངས་པ་ཡིན༔ ཐུན་གཅིག་ལྷ་ལ་སེམས་གཏད་བསྒོམ༔ ཐུན་གཅིག་གསང་
བསྔགས་བཟླས་པ་བྱ༔ ཐུན་གཅིག་རླུང་དང་འགྲོ་འོང་བསྟུན༔ ཐུན་གཅིག་མངོན་སུམ་གནད་ལ་འབད༔ མ་བཅོས་རིག་པ་ཀུན་ཏུ་བཟང༔ བཅིངས་གྲོལ་མེད་པའི་ནམ་མཁའ་ལ༔ རྒྱ་ཁྱད་
མེད་པའི་ཁྱབ་བརྡར་ལོ༔ ཡུལ་མེད་ཤེས་པ་སོ་མ་ལ༔ མ་ཡེངས་དྲན་པའི་འཛིན་ཕུར་གདབ༔ དབྱིངས་རིག་ཐིག་ལེ་མངོན་སུམ་ལ༔ ལྷན་ནེ་རྗེན་ནེ་ཧྲིག་གེར་བལྟ༔ སངས་རྒྱས་དགོངས་
པ་འདུས་པའི་དོན༔ འདི་ལས་མི་འདའ་ཨེ་མ་ཧོ༔ འཆི་ཚེ་གདུང་དང་རིང་བསྲེལ་དང་༔ འཇའ་འོད་ས་གཡོ་ཟེར་གྱིས་གང་༔ རིག་པ་དོན་ལྡན་མཁའ་སྤྱོད་འགྲོ༔ སྙིང་པོ་བཅུད་འདྲེན་གདམས་

པ་རྣམས༔ ཆིངས་དང་བཅས་ཏེ་སྨོན་ལམ་གདབ༔ གསང་བ་སྔགས་ཀྱི་ཕོ་བྲང་མཆོག༔ ཟམ་བུ་གཏེར་ལུང་བདུན་པར་སྦོས༔ མ་འོངས་བཞི་བཅུ་ཁ་རལ་དུས༔ གསང་སྔགས་འཆོལ་བར་
སྤྱོད་པ་དང་༔ བཀའ་ལུང་མེད་པར་ངེས་སྤྱོད་ཅིང་༔ གསང་སྔགས་སྙིང་པོའི་དོན་མ་གོ༔ བསྟན་བཅོས་ཕལ་གྱིས་དུག་ལྔ་སྤེལ༔ སྒོམ་ཆེན་བཤད་པའི་གྲྭ་ལ་འབྱམས༔ ཐ་སྙད་ཚིག་གིས་སྙིང་པོ་
སྟོར༔ ཆོས་བརྒྱད་འཁོར་བའི་འདམ་དུ་བྱིངས༔ བཤད་གྲྭ་མི་ནག་ཤག་འདྲའི་དུས༔ རིག་པའི་མདའ་ཡིས་གཞུ་མི་འཕེན༔ རང་བཟོས་བསླད་པའི་ཐ་སྙད་ལ༔ དེས་རྐྱེན་རྒྱལ་བློན་འབངས་བཅས་
འཁྲུགས༔ མཐའ་ཡི་དམག་དཔུང་ཀུན་ནས་གཡོ༔ མདོ་སྔགས་བསྟན་པ་ཉམས་པའི་དུས༔ འོད་ཟེར་མིང་ཅན་རྒྱལ་བའི་སྲས༔ གཏེར་གསར་འདོན་ཅིང་གཏེར་རྙིང་སྐྱོང་༔ ཤེས་རབ་བློ་ལྡན་སྙིང་
རྗེ་ཅན༔ དམ་ལྡན་དེ་དང་འཕྲད་པར་ཤོག༔ དམ་མེད་རྣམས་ལ་གསང་རྒྱ་གདབ༔ སྨུན་ནག་ཁྲོས་མ་ནག་མོས་སྲུང་༔ ས་མ་ཡ༔ རྒྱ་རྒྱ་རྒྱ༔ གུ་ཧྱ༔ ཟབ་རྒྱ༔ ཞེས་པ་འདི་ཡང་བསྟན་པའི་སྦྱིན་

༄༅། །བདག་ཆེན་པོ་སྐུ་མཆེད་ཀྱི་ཐུགས་ལྷག་བསམ་རྣམ་དག་གིས་བཀའ་ཉེ་བར་བསྐུལ་བ་ལས་དར་ཤོག་དམར་སྐྱའི་ངོས་ལས་སྣ་ཚོགས་རང་གྲོལ་བདག་གིས་ཐུབ་བསྟན་རྡོ་རྗེ་བྲག་ཏུ་
ཕབ་པས་རྒྱ་ཁྲོལ། མང་ལཾ།

༄༅། །རྙིང་ལུགས་བཀའ་མའི་བྱིན་འབེབས་ཀྱི་འགྲེལ་པ་ལེགས་བཤད་སྤྲིན་གྱི་རོལ་མོ་ཞེས་བྱ་བ་བཞུགས་སོ། །

༄༅། །སྣང་སྲིད་གདོད་ནས་དག་པའི་དཀྱིལ་འཁོར་དུ། །ཡོངས་གྲུབ་ལྷུན་མཉམ་རྡོ་རྗེ་བཀོད་པའི་རྒྱན། །མི་ཟད་རྟག་པ་རྒྱུན་གྱི་འཁོར་ལོ་རུ། །ཡེ་བཞུགས་འཕོ་འགྱུར་བྲལ་བའི་
དབྱིངས་ལ་འདུད། །སྲིད་ཞི་དབྱེར་མེད་མཉམ་པ་ཆེན་པོ་རུ། །དབང་བསྒྱུར་ཏིང་འཛིན་སྔགས་རྒྱའི་བྱེད་པ་ཡིས། །རིག་པ་ཆོས་སྐུའི་ཀློང་ནས་ཡེ་ཤེས་བྱིན། །རྩོལ་མེད་རང་བབ་རྡོ་རྗེ་ཐེག་པའི་།
ལམ། །རྒྱུད་ཀྱི་དགོངས་པ་གྲུབ་པའི་མན་ངག་གིས། །ཇི་ལྟར་བཀྲལ་བ་བླ་མའི་ཞལ་ལུང་བཞིན། །མདོར་བསྡུས་ངག་གི་ལེགས་པར་བཤད་པ་འདི། །དམ་པ་དགྱེས་པའི་མཆོད་པར་མོས་ཏེ་
སྤྲོ། །དེ་ལ་འདིར་སྔ་འགྱུར་བཀའ་མའི་སྒྲུབ་ཕྲིན་གྱི་ཡིག་རྙིང་རྣམས་ལས་བྱུང་བའི་བྱིན་འབེབས་བབ་དྲུག་འདས་བཞིར་གྲགས་པ་འདི་ཉིད་ཀྱི་དགོངས་པ་འཆད་པ་ལ། སྤྱི་དོན་དང་། ཡན་ལག་གི་
དོན་གཉིས་ལས། དང་པོ་ལའང་། བྱིན་རླབས་དབང་དང་དངོས་གྲུབ་རྣམས་གང་གིས་འབེབས་པའི་བྱེད་པ་པོ་དང་། གང་ལ་དབབ་པའི་ཡུལ། གང་ཞིག་དབབ་བྱའི་བྱིན། ནམ་ཞིག་དབབ་པའི་དུས།

༄༅། །ཕེབས་པའི་རྟགས་མཚན། ཇི་ལྟར་འབེབས་པའི་ཚུལ་དང་དྲུག་ལས། དང་པོ་ནི། བྱེད་པ་པོ་ཕྱོགས་བཅུ་དུས་བཞིའི་བདེ་བར་གཤེགས་པ་ཐམས་ཅད་དང་རང་བཞིན་དབྱེར་མི་
ཕྱེད་པའི་རིགས་ལྔ་ཞི་ཁྲོའི་ལྷ་ཚོགས་བརྒྱུད་གསུམ་གྱི་བླ་མ་མཁའ་འགྲོ་འཁོར་དང་བཅས་པ་རྣམས་སོ། །གཉིས་པ་ནི། བདག་གནས་ཡོ་བྱད་གསུམ་སྟེ། རྒྱུད་ལས། སྟོན་པ་མཆོད་བརྩོན་རྟོགས་
པ་གསལ། །དམ་ཚིག་སྔགས་དང་ཕྱག་རྒྱ་རྣམས། །མ་ཉམས་ཤེས་ཤིང་ཡོ་བྱད་ལྡན། །འགྲུབ་འགྱུར་མི་ལྡན་དོན་མེད་བརླག །ཅེས་གསུངས་པ་ལྟར་སྟོན་འཁོར་མཚན་ཉིད་ཚང་བའི་སྒྲུབ་པ་པོ།
བཀྲ་ཤིས་ཤིང་བྱིན་ཆགས་པའི་གནས་སུ་ཚོགས་ཁང་རིམ་པ་གསུམ་པ་སོགས་ཀྱི་གནས་དང་། དཀྱིལ་འཁོར་སྒྲུབ་རྫས་སོགས་ཀྱི་ཡོ་བྱད་རྣམས་སོ། །གསུམ་པ་ནི། བདག་ཉིད་ཆེན་པོ་རྣམས་
ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་བྱིན་རླབས་དང་། ཡེ་ཤེས་རང་སྣང་གི་གཞལ་ཡས་ཁང་དགྱེས་དགུར་འཆར་བའི་ལོངས་སྤྱོད་དང་བཅས་པའི་གཟི་བྱིན་དང་། བཅུད་རྣམས་

སོ། །བཞི་པ་ནི། ཆོ་ག་ལྔ་ནི་རྫོགས་བྱས་ཤིང་། །ཡོ་བྱད་ལྔ་ནི་རྫོགས་པར་ལྡན། །སྔགས་ཀྱི་ཡན་ལག་ལྔ་རྫོགས་པས། །མ་ཉམས་འཇུག་ལ་རབ་བརྩོན་ན། །ཞག་ནི་སུམ་ཅུ་ཕྲག་དྲུག་
གམ། །བཅུ་གཉིས་བཅུ་བཞི་བཅུ་དྲུག་གིས། །དབང་བསྒྱུར་རིགས་ཀྱི་དམ་པ་འགྲུབ། །ཅེས་གསུངས་པ་ལྟར། སྟོང་ཆེན། སྙིང་རྗེ་སྒྱུ་མ། ཕྱག་རྒྱ་གཅིག་པ་ཕྲ་རགས་གཉིས། ཕྱག་རྒྱ་སྤྲོས་།
བཅས་ཀྱི་ཆོ་ག་ལྔ་ལ་གསལ་བརྟན་གྱི་ཚད་རྫོགས་པས་ཏིང་འཛིན་ལས་སུ་རུང་བར་གྱུར་པའི་རྣལ་འབྱོར་པས། བཟའ་བཏུང་། གོས་རྒྱན། བྲོ་གར། གླུ་ཚིག སྦྱོར་སྒྲོལ་གྱི་ཡོ་བྱད་ལྔ་ཚང་ཞིང་
རྫོགས་པའི་སྒོ་ནས། ལྷ་སྔགས་འཕྲོ་འདུ། སྔགས་ཀྱི་ཡན་ལག་ལྔ་དང་ལྡན་པས་རྩ་བ་དང་ཡན་ལག་གི་དམ་ཚིག་མཉམས་པར་སྒྲུབ་པ་ལ་འཇུག་ཅིང་ཞུགས་ནས་ཀྱང་། རིམ་གཉིས་ཀྱི་ཉམས་ལེན་
ལ་རབ་ཏུ་བརྩོན་ན་དབང་པོའི་ཁྱད་པར་གྱིས་ཟླ་དྲུག་སོགས་ཀྱིས་དངོས་གྲུབ་ཐོབ་པའི་དུས་བསྟན་པ་ལྟར། བྱིན་དབབ་པའི་དུས་ཀྱང་དེ་ཡིན་ཏེ། དབང་ཐོབ་ཅིང་དམ་ཚིག་ལ་སེལ་མ་ཞུགས་པའི་

༄༅། །སྒྲུབ་པ་པོ་མཆེད་ལྕམ་རྣམས་ཀྱིས། སྒྲུབ་པའི་དལ་དང་། རྫས་རྣམས་གཞུང་བཞིན་བཤམས་ཏེ་རིམ་གཉིས་ཀྱི་ཏིང་ངེ་འཛིན་གསལ་བརྟན་ཐོབ་པས། སྒྲུབ་པ་ཆེན་པོའི་ཆོ་ག་ཡན་
ལག་མ་ཉམས་པ་ལ་ཚུལ་བཞིན་དུ་ཞུགས་པ་ན་རྒྱལ་བ་སྲས་དང་བཅས་པས་སྲས་དང་སྤུན་དུ་དགོངས་ཤིང་མཁའ་འགྲོ་ཆོས་སྐྱོང་རྣམས་ཀྱི་གྲོགས་དང་རྗེ་དཔོན་དུ་མཐོང་ནས་བྱིན་གྱིས་རློབས་ཤིང་
དངོས་གྲུབ་སྟེར་བའི་དུས་ཡིན་ནོ། །དབང་དུས་སུ་བྱིན་དབབ་པ་ཡང་དེས་མཚོན་ཏེ། རྡོ་རྗེ་སློབ་དཔོན་ལྟ་དགོངས་དང་ལྡན་པས་སློབ་མ་སྣོད་དུ་རུང་ཞིང་དམ་ཚིག་གཙང་བ་ལ། དབང་གི་ཆོ་ག་
ཡན་ལག་མ་ཉམས་པར་གཞུང་བཞིན་དུ་སྒྲུབ་པའི་ཚེ་ན་བྱིན་གྱིས་རློབ་པའི་དུས་ཡིན་ནོ། །འདི་ནི་གལ་ཆེ་སྟེ་ཚིག་དོན་གྱི་སྐབས་སུ་ཡང་དུས་ལ་བབ་བོ་ཞེས་ལན་དྲུག་ཏུ་གསོལ་བའི་དུས་ནི་འདི་ཁོ་
ན་སྟེ། གཞན་དུ་ཡེ་ཤེས་པ་འབེབས་པའི་རྒྱུ་ཚོགས་གང་དང་ཡང་མི་ལྡན་བཞིན་དུ་དུས་ལ་བབ་པོ་ཞེས་ཡང་དང་ཡང་དུ་བསྐུལ་ཀྱང་ལྷ་དང་མཁའ་འགྲོའི་ཐུགས་ཀྱིས་ཁྲེལ་བའི་རྒྱུ་ལས་ཅི་ཡང་མེད་

དོ། །ལྔ་པ་ནི། སྐུའི་བྱིན་ཕེབས་རྟགས་སུ་ལུས་འཕར་གཡོ་དང་ཞི་ཁྲོའི་ཉམས་གར་གྱི་འགྱུར་བ་འཆར་ཞིང་འབྱུང་བཞིའི་རྫུ་འཕྲུལ་སྟོན་ནུས་པ་དང་། གསུང་ཕེབས་རྟགས་སུ་སྔགས་པ་སཾ་སྐྲྀ་ཏའི་སྐད་
སོགས་བཅོས་མིན་བྱུང་རྒྱལ་དུ་འབྱུང་བ་དང་། ཐུགས་ཕེབས་རྟགས་སུ་བདེ་གསལ་མི་རྟོག་པའི་ཉམས་འབར་བ་དང་། ཏིང་ངེ་འཛིན་དང་མངོན་ཤེས་ཀྱི་ཁྱད་པར་དུ་མ་འཆར་བ། གཞན་ཡང་སྒྲུབ་
རྫས་འཕེལ་བ་སྨན་རཀ་ཁོལ་ཞིང་གནས་ཁང་གཟི་བྱིན་དང་ལྡན་པ་སོགས་འབྱུང་ངོ་། །དྲུག་པ་ནི། རྣལ་འབྱོར་ཕོ་མོ་རྣམས་ཞི་ཁྲོའི་གར་ཆས་དང་ལྡན་པས་དཀྱིལ་འཁོར་གྱི་མཐའ་ནས་བསྐོར་ཏེ།
གཡབ་དར་ཧསྟ་སོགས་ཀྱིས་གཡོབ་ཅིང་། ཁྱད་པར་གྱི་སྤོས་སོགས་བཏུལ། འབུད་རྡུང་དཀྲོལ་བའི་རོལ་མོའི་བྱེ་བྲག་རྣམས་སྦིར། བཤུགས་པའི་གླུ་དང་གར་གྱི་བརྡས་བསྐུལ་ཏེ། མཉམ་པ་ཆེན་
བོའི་དགོངས་སྤྱོད་ལ་གནས་པས་བྱིན་དབབ་པར་བྱའོ། །གཉིས་པ་ཡན་ལག་གི་དོན་ལ། རྡོ་རྗེའི་གླུས་བསྐུལ་ཏེ་སྙན་གསན་དབབ་པ་དང་། བྱིན་དབབ་པ་དངོས་གཉིས་སོ། །དང་པོ་ནི། ཨོཾ་ཧཱུཾ།

༄༅། །ཞེས་ཞི་ཁྲོའི་གླུའི་འགོ་འདྲེན་པ་སྟེ། ཡིག་འབྲུ་སོ་སོས་སྐུ་ལྔ་ཡེ་ཤེས་ལྔ་སོགས་འབྲས་ཆོས་ཉེར་ལྔར་མཚོན་པས་རང་བཞིན་ལྷུན་གྲུབ་ཀྱི་དཀྱིལ་འཁོར་དབྱིངས་དང་ཡེ་ཤེས་གཉིས་
སུ་མེད་པའི་བདག་ཉིད་དཀྱིལ་འཁོར་ཐམས་ཅད་ཀྱི་འཆར་གཞི་ཆེན་པོའི་དགོངས་པ་རང་གསལ་གདབ་པའོ། །ཨ་ལ་ལ་ཧོ་ཞེས་དེ་ལ་ངམ་ཞིང་ངོ་མཚར་བ་སྟེ་ཞི་ཁྲོ་སོ་སོའི་ཆེ་བའི་ཡོན་ཏན་ལ་ངམ་
པའམ། དབྱིངས་ཡེ་ཇི་བཞིན་པའི་དཀྱིལ་འཁོར་ལས་ཡེ་ཤེས་ལྷུན་གྱིས་གྲུབ་པའི་དཀྱིལ་འཁོར་རྩོལ་མེད་རང་བྱུང་བདེ་བ་ཆེན་པོར་ཤར་བ་ལ་ངོ་མཚར་ཞིང་ངེས་པ་སྐྱེ་བའོ། །བྷ་ག་ཝཱན་ནི། བཅོམ་
ལྡན་འདས་ཞེས་དཀྱིལ་འཁོར་ཐམས་ཅད་ཀྱི་བདག་པོ་ལ་བོད་པ་སྟེ། བདུད་བཞི་བཅོམ་པ་སྤངས་པའི་ཡོན་ཏན་དང་། དབང་ཕྱུག་སོགས་དང་ལྡན་པ་རྟོགས་པའི་ཡོན་ཏན། སྲིད་ཞིའི་མཐའ་ལས་
འདས་པ་ཆེ་བའི་ཡོན་ཏན་དང་ལྡན་པའི་སངས་རྒྱས་སོ། །ས་མ་ཡ་ཧོ༔ ཞེས་པ་དམ་ཚིག་ལ་དགྱེས་པར་མཛོད་ཅེས་ཐུགས་དམ་གནད་ནས་བསྐུལ་བ་སྟེ། གདུལ་བྱ་འདུལ་བའི་ཕྲིན་ལས་དུས་ལས་

ཡོལ་བར་མི་མཛད་པའི་སྔོན་གྱི་དམ་བཅའ་ལ་ཉེ་བར་དགོངས་ཤིག་ཅེས་མཁྱེན་པར་གསོལ་བའོ། །ས་མ་ཡ་སྟྭཾ། ཞེས་པ་ཁྱོད་ཀྱི་དུས་ལ་བབ་ཅེས་དུས་གསོལ་བའོ། །དེ་ལྟར་བསྐུལ་བའི་སྒྲ་བྱུང་
མ་ཐག་ཏུ། ཆོས་ཀྱི་དབྱིངས་རྩོལ་རྟོག་མི་མངའ་བའི་ངང་ལས་ཐུགས་རྗེ་ཆེན་པོའི་དབང་གིས་ཡེ་ཤེས་ཀྱི་འཁོར་ལོ་གང་འདུལ་ཞི་ཁྲོའི་རོལ་གར་ནམ་མཁའ་ཁྱབ་པར་འཆར་ཞིང་སད་པར་འགྱུར་བ་
ནི་རྒྱལ་བ་རྣམས་ཀྱི་མ་འདྲེས་པའི་ཆོས་ཉིད་དོ། །གཉིས་པ་ལ་བྱིན་དབབ་པ་དང་། བསྡུ་བ་གཉིས་ལས། དང་པོ་ལ། དུས་གསོལ་བའི་སྒོ་ནས་ཐུགས་རྗེ་བསྐུལ་བ་དང་། ཉེ་བའི་ཚིག་དང་༔
སྦྱར་ཏེ་འདོད་དོན་ཞུ་བ། དོན་བསྡུས་ཏེ་གསོལ་བ་གདབ་པ་དང་གསུམ་ལས། དང་པོ་ལའང་། ཐུགས་རྗེ་སྤྱིར་བསྐུལ་བ་དང་། འདོད་དོན་ཁྱད་པར་ཅན་ལ་བྱེ་བྲག་ཏུ་བསྐུལ་བ་གཉིས་ལས།
དང་པོ་ནི། འཕགས་མཆོག་སོགས་རྐང་པ་གཉིས་ཏེ། དེ་ཡང་སྤྱིར་སོ་སོའི་སྐྱེ་བོའི་འཆིང་བ་ལས་གྲོལ་བའི་འདས་ལམ་མངོན་གྱུར་གྱི་འཕགས་པ་ལ་ཉན་རང་ཐེག་ཆེན་འཕགས་པ་གསུམ།

༄༅། །ཐེག་ཆེན་འཕགས་པ་ལའང་སློབ་ལམ་སར་གནས་ཀྱི་བྱང་སེམས་འཕགས་པ་དང་། སྤངས་རྟོག་མཐར་ཕྱིན་གྱི་སངས་རྒྱས་འཕགས་པ་གཉིས་ཏེ་བཞི་ལས། འདིར་འཕགས་པ་མཆོག་གི་
སྒྲས་སངས་རྒྱས་འཕགས་པ་ཡིན་ཞིང་། དེ་ཡང་སྐུ་ལྔ་ཡེ་ཤེས་དྲུག་གི་རང་བཞིན་ཁ་སྦྱོར་གྱི་ཡན་ལག་བདུན་དང་ལྡན་པའི་བཅོམ་ལྡན་འདས་རྡོ་རྗེ་འཆང་ངམ་ཧེ་རུ་ཀ་སྟེ་དཀྱིལ་འཁོར་གྱི་དབང་
ཕྱུག་ལ་བྱའོ། །གཙོ་བོ་བསྐུལ་བས་འཁོར་རྣམས་ཞར་ལ་བསྐུལ་བར་འགྱུར་ཏེ་འཁོར་ལོས་སྒྱུར་རྒྱལ་གང་དུ་ཕེབས་པ་དེ། དཔུང་ཚོགས་བཞི་ཤུགས་ཀྱི་ལྷགས་པ་བཞིན་ནོ། །ཐུགས་རྗེ་ལ་དབྱེ་ན།
རིམ་གསུམ་ལས། རྟག་རྒྱུན་རང་བཞིན་ཤུགས་གསོལ་དང་། །ཡུལ་དང་འཕྲད་ནས་འབྱུང་བར་སྣང་། །ཞེས་པ་ལྟར། རྟག་པ་རྒྱུན་གྱི་ཐུགས་རྗེ་དུས་ལས་མི་ཡོལ་བ་ཆུ་བོའི་རྒྱུན་ལྟ་བུ། རང་
བཞིན་ཤུགས་ཀྱི་ཐུགས་རྗེ་རྩོལ་རྟོག་མེད་པར་ངང་གིས་འབྱུང་བ་ཉི་མའི་འོད་ཟེར་ལྟ་བུ། བསྐུལ་ཞིང་གསོལ་བ་གདབ་པའི་ཐུགས་རྗེ་སྙིང་རྗེ་ཅན་ལ་དབུལ་པོས་ནོར་སློང་བ་ལྟ་བུ། གདུལ་བྱ་ཡུལ་

དང་འཕྲད་པའི་ཐུགས་རྗེ་མཛངས་པས། སྤྱོད་ལོག་བྱེད་པ་མཐོང་བའམ་དཔལ་ཆེན་པོས་རུ་ཏྲ་ལ་ཐུགས་རྗེ་སྐྱེས་པ་ལྟ་བུ་སྟེ་བཞི་ལས་འདིར་བཞི་ཀ་སྟེ། གང་བསྐུལ་བར་བྱ་བ་སངས་རྒྱས་
རྣམས་ཀྱི་རང་བཞིན་ཤུགས་ཀྱི་ཐུགས་རྗེ་སེམས་ཅན་གྱི་ཁམས་ལ་རྟག་པར་རྒྱུན་གྱིས་འཇུག་པས། གང་གིས་བསྐུལ་བ་པོ་གདུལ་བྱ་དུས་ལ་བབས་པ་རྨ་སྨིན་པ་མཚོན་གྱིས་བརྡོལ་རན་པ་ལྟ་
བུའི་གང་ཟག་གིས་སྙིང་ནས་གདུང་ཤུགས་དྲག་པོས་བསྐུལ་ཞིང་གསོལ་བ་བཏབ་པ་ན་ཐུགས་རྗེ་ཆེན་པོ་མི་སྐྱེ་བའི་དབང་མེད་དེ་རྒྱུ་རྐྱེན་ཚོགས་པའི་འབྲས་བུ་བཞིན་ནོ། །དེ་ཡང་གདུལ་བྱ་དུས་
ལ་མ་བབས་ན་འདུལ་བྱེད་ཀྱི་ཐུགས་རྗེ་མི་འཇུག་པས་དུས་ལ་བབས་པ་གཙོ་ཆེ་སྟེ། རྒྱ་མཚོ་ཆུ་སྲིན་རྣམས་ཀྱི་གནས། །དུས་ལས་ཡོལ་བར་འགྱུར་ཀྱང་སྲིད། །གདུལ་བར་བྱ་བའི་སྲས་རྣམས་
ལ། །སངས་རྒྱས་དུས་ལས་ཡོལ་བ་མེད། །ཅེས་པ་ལྟར་རོ། །དེ་ལ་དུས་ནི་གོང་དུ་སྨོས་པ་ལྟར་སྒྲུབ་པ་པོ་དབང་གིས་སྨིན་པ། དམ་ཚིག་དག་པ། བསྐྱེད་རྫོགས་བརྟན་པ་། སྒྲུབ་རྫས་ཚང་བ།

༄༅། །ཡོ་བྱད་འབྱོར་བ། སྒྲུབ་པའི་ཆོ་ག་ཡན་ལག་མ་ཉམས་པས་ལེ་ལོ་གཉིད་ཆང་སོགས་ཀྱི་དབང་དུ་མི་གཏོང་བར་བརྩོན་པས་སྒྲུབ་ལ་འཇུག་པ་རྣམས། ནང་འཛོམ་པས་ན་བྱིན་
རླབས་དབང་དང་དངོས་གྲུབ་ཐམས་ཅད་འབྱུང་བའི་དུས་ཡིན་པས། དུས་ལ་བབ་བོ་ཞེས་བརྗོད་པའང་སྐབས་སུ་བབས་པར་འགྱུར་བ་ཉིད་དོ། །དུས་གསོལ་བ་འོག་མ་རྣམས་ལ་ཡང་དེ་བཞིན་དུ་།
ཤེས་པར་བྱའོ། །དེའི་འོག་ཏུ་འཕགས་པ་མཆོག་གི་ཐུགས་རྗེ་བསྐུལ་ན་ཅི་བྱ་ཞེ་ན། ཁྱད་པར་བསྟན་པའི་དུས་ལ་བབ། །ཞེས་སྨོས་ཏེ། ཁྱད་པར་ཅན་གྱི་གདུལ་བྱའི་ཡུལ་གསང་བ་ཟབ་མོའི་ལམ་
གྱི་ཉེ་ལམ་གྱི་སྣོད་དུ་རུང་བ་རྣམས་ཀྱི་ཁྱད་པར་ཅན་གྱི་འདུལ་བྱེད་ཟབ་མོ་བསྙེན་སྒྲུབ་ཡན་ལག་བཞིའི་གཞུང་བསྲང་བས་ཁྱད་པར་ཅན་གྱི་མཐུ་བྱིན་དབང་དང་དངོས་གྲུབ་ཐམས་ཅད་དུས་ཕྱི་མར་
མི་སྡོད་པར་ད་ལྟ་ཉིད་དུ་བསྟན་པའི་དུས་ལ་བབ་བོ་ཞེས་གསོལ་བའོ། །གཉིས་པ་ཁྱད་པར་བསྟན་པ་དེ་ཡང་གང་ཞེ་ན། ནུས་པ་མཐུ་ཡི་ཁྱད་པར། བྱིན་གྱིས་རླབས་ཀྱི་ཁྱད་པར། སྨིན་པ་དབང་གི་

ཁྱད་པར། འབྲས་བུ་དངོས་གྲུབ་ཀྱི་ཁྱད་པར་དང་བཞི་སྟེ་གོ་རིམ་བཞིན། དང་པོ་ལམ་གྱི་འགལ་རྐྱེན་བསལ་བ་དང་། གཉིས་པ་ལམ་རྒྱུད་ལ་སྐྱེ་བའི་སྣོད་རུང་དུ་བྱེད་པ་དང་གསུམ་པ་ལམ་ལ་རང་
དབང་དུ་བྱ་བ་དང་། བཞི་པ་ལམ་དེས་གྲུབ་པའི་གནས་སྐབས་དང་མཐར་ཐུག་གི་འབྲས་བུ་བསྟན་པ་སྟེ། དེ་དག་ནི་རྒྱུ་འབྲས་དོན་གྱི་གོ་རིམ་ཡིན་ནོ། །དེ་ལ་དང་པོ། མཐུ་རྩལ་དབྱུང་བའི་དུས་ལ་
བབ། །ཅེས་པ་སྟེ། རྒྱལ་བ་ཐུགས་རྗེའི་བདག་ཉིད་ཅན་ཁྱེད་རྣམས་ལ་མངའ་བའི་སྤྱན་དང་མངོན་ཤེས་རྫུ་འཕྲུལ་དང་སྟོབས་ལ་སོགས་པའི་མཐུ་དང་ནུས་པའི་རྩལ་ཆེན་པོ་ཕྱུང་བའི་དུས་ལ་བབ་
བོ། །ཞེས་པའོ། །གཉིས་པ་ནི། བྱིན་གྱིས་རློབས་པའི་དུས་ལ་བབ། །ཅེས་པ་སྟེ། གསེར་འགྱུར་གྱི་རྩིས་ལྕགས་ཁམས་གསེར་དུ་བྱེད་པ་ལྟར། རྡོ་རྗེ་གསུམ་གྱི་བྱིན་ཆེན་པོས་བདག་ཅག་གི་སྒོ་
གསུམ་རྒྱལ་བའི་གསང་བ་གསུམ་དུ་རློབ་པའི་དུས་ལ་བབ་བོ་ཞེས་པའོ། །གསུམ་པ་ནི། དབང་མཆོག་བསྐུར་བའི་དུས་ལ་བབ། །ཅེས་པ་སྟེ །གཞི་དུས་ཀྱི་རྩ་རླུང་ཐིག་ལེ་གཉུག་མ་ཡེ་ཤེས་ཀྱི་

༄༅། །ཁམས་དང་བཅས་པའི་དཀྱིལ་འཁོར་བཞི་པོ་ལམ་བསྐྱེད་རྫོགས་ཡན་ལག་བཞིའི་རིམ་བས་སྦྱངས་ཏེ། འབྲས་བུ་རྡོ་རྗེ་བཞིའི་རྒྱལ་ཐབས་ལ་དབང་བསྐུར་བའི་དུས་ལ་བབ་
བོ། །ཞེས་པའོ། །བཞི་པ་ནི། དངོས་གྲུབ་སྩོལ་བའི་དུས་ལ་བབ། །ཅེས་པ་སྟེ། སྨིན་སྒྲོལ་ཟབ་མོའི་ལམ་ལ་བསླབ་པའི་འབྲས་བུ་གྲུབ་པ་བརྒྱད་སོགས་ཐུན་མོང་དང་། རིག་འཛིན་བཞི་དང་ཁ་སྦྱོར་
བདུན་སོགས་གནས་སྐབས་དང་མཐར་ཐུག་གི་མཆོག་གི་དངོས་གྲུབ་ཐམས་ཅད་དུས་འདི་ཉིད་དུ་སྩོལ་བའི་དུས་ལ་བབ་བོ་ཞེས་པའོ། །གཉིས་པ་ཉེ་ཚིག་དང་སྦྱར་ཏེ་འདོད་དོན་ཞུ་བ་ལའང་། དུས་
གསོལ་བའི་གོ་རིམ་དང་མཚུངས་པར་བཞི་སྟེ། འགལ་རྐྱེན་བསལ་བ། བྱིན་གྱིས་རློབས་པ། དབང་བསྐུར་བ། དངོས་གྲུབ་སྩོལ་བར་ཞུ་བ་དང་བཞི་ལས། དང་པོ་ནི། མཐུ་ཆེན་བདུད་ཐུལ་བཅོམ་ལྡན་
འདས། །ཞེས་སྨོས་ཏེ་མཐུ་སྟོབས་ཆེན་པོའི་རྩལ་གྱིས་དངོས་གྲུབ་ལ་བར་དུ་གཅོད་པའི་བདུད་དང་དམ་སྲི་ཕྱི་ནང་གསང་བའི་རུ་ཏྲའི་སྡེ་དཔུང་སྤྱི་དང་། བྱེ་བྲག་དབང་བཞིའི་ལམ་གྱིས་སྦྱང་བྱར་

གྱུར་པའི་སྒྲིབ་བཞིའི་ས་བོན་བཅོམ་སྟེ། གསང་བའི་བདུད་བཞི་ཐུལ་བར་མཛོད་ཅིག །བཅོམ་ལྡན་འདས་ཞེས་ཉེ་བའི་ཚིག་གིས་བོས་ཏེ་ཐུགས་དམ་གནད་ནས་བསྐུལ་བ་ནི། འོག་མ་གསུམ་ལ་ཡང་
ཤེས་པར་བྱའོ། །གཉིས་པ་ནི། བྱིན་ཆེན་བྱིན་ཐོབ་བཅོམ་ལྡན་འདས། །ཞེས་པ་སྟེ། འབྲས་ཆོས་ཉི་ཤུ་རྩ་ལྔས་བསྡུས་པའི་མི་ཟད་རྒྱན་གྱི་འཁོར་ལོའི་བྱིན་རླབས་ཀྱི་དབྱིག་ཆེན་པོ་དང་ལྡན་པ་ཁྱོད་
ཀྱིས་བདག་གནས་ཡོ་བྱད་ཐམས་ཅད་ལ་བྱིན་རླབས་ཀྱི་ཆར་ཆེན་པོ་ཐོབས་ཤིག་བཅོམ་ལྡན་འདས། ཞེས་པའོ། །གསུམ་པ་ནི། དབང་ཆེན་དབང་བསྐུར་བཅོམ་ལྡན་འདས། །ཞེས་པ་སྟེ། འཁོར་
འདས་ཀྱི་ཆོས་ཐམས་ཅད་ལ་དབང་བསྒྱུར་བའི་དབང་ཕྱུག་ཆེན་པོའི་བདག་ཉིད་དུ་གྱུར་པ་ཁྱོད་ཀྱིས་གཞི་ལམ་གྱི་འབྲས་བུའི་དབང་བསྐུར་བ་ཆེན་པོས་བདག་ལ་དབང་བསྐུར་ཅིག་བཅོམ་ལྡན་འདས།
ཞེས་པའོ། །བཞི་པ་ནི། དངོས་གྲུབ་མཆོག་སྩོལ་བཅོམ་ལྡན་འདས། །ཞེས་པ་སྟེ། མཁའ་སྤྱོད་ལ་སོགས་ཐུན་མོང་གི་དངོས་གྲུབ་དང་། མཆོག་གི་དངོས་གྲུབ་ལམ་གྱུར་གྱི་འབྲས་བུ་རིག་འཛིན་བཞི་

༄༅། །དང་། མཐར་ཕྱིན་གྱི་འབྲས་བུ་སྐུ་དང་ཡེ་ཤེས་རྒྱ་མཚོའི་བདག་ཉིད་ལྷུན་རྫོགས་སྟུག་པོ་བཀོད་པའི་རྒྱན་ཉིད་དུ་བཞུགས་པ་སྟེ། དེ་ལྟ་བུའི་དངོས་གྲུབ་ཀྱི་མཆོག་དམ་པ་རྩོལ་
བར་མཛོད་ཅིག་བཅོམ་ལྡན་འདས། ཞེས་པའོ། །ལམ་དང་འབྲས་བུས་བསྡུས་པའི་དངོས་གྲུབ་རྨད་དུ་བྱུང་བ་རྣམས་ཀྱང་གློ་བུར་གྱི་དྲི་མ་བྲལ་སྟོབས་ཀྱིས་རང་གནས་ཀྱི་ཡོན་ཏན་མངོན་དུ་གྱུར་
པ་ལས་གཞན་བྱུང་དང་། གསར་ཐོབ་མ་ཡིན་ཏེ། རྒྱུད་ལས། ངོ་མཚར་ཆོ་འཕྲུལ་རྨད་ཀྱི་ཆོས། །གཞན་ནས་འོང་མ་ཡིན་ཏེ། །ཐབས་ལ་བརྟེན་པའི་ཤེས་རབ་ཉིད། །དེ་ལྟ་བུ་ཡི་ངང་དུ་བྱུང་། །
ཞེས་དང་། རྨད་བྱུང་རྒྱལ་པོ་ལས། སངས་རྒྱས་སྐུ་དང་ཡེ་ཤེས་ཞིང་ཁམས་དང་། །ཡེ་ཤེས་ཡོན་ཏན་ཕྲིན་ལས་ཇི་སྙེད་པ། །ཡེ་ཤེས་དེ་ཉིད་དེ་ལྟར་སྣང་བ་ཡིན། །གཞན་ནས་མ་ཡིན་དེ་ལྟར་
ལྷུན་གྱིས་གྲུབ། །ཅེས་གསུངས་པ་ལྟར་རོ། །གསུམ་པ་དོན་བསྡུས་ཏེ་གསོལ་བ་གདབ་པ་ནི། བདག་ཅག་ལས་འབྲས་མཆིས་པར་མཛོད། །ཅེས་པ་སྟེ། བདག་ཅག་སྒྲུབ་པ་མཆོག་ལ་ཞུགས་

པའི་མཆེད་དང་ལྕམ་དྲལ་རྣམས་ཀྱིས་བསྒྲུབ་པའི་དལ་བཀྲམ། མཆོད་པའི་ཡོ་བྱད་སྦྱར། རིམ་གཉིས་ཀྱི་ཏིང་འཛིན་སྒོམ། བསྙེན་སྒྲུབ་གཉིས་ཀྱི་ལས་གཞུང་བསྲང་སྟེ་ཚུལ་བཞིན་དུ་སྒྲུབ་པའི་
ལས་སམ་བྱ་བ་འདི་ལ་གནས་སྐབས་དང་མཐར་ཐུག་གི་འབྲས་བུ་མཆིས་པ་སྟེ་དོན་ཡོད་པར་མཛོད་ཅིག་ཅེས་པའོ། །གཉིས་པ་བྱིན་བསྡུ་བ་ནི། ཧཱུྃ་ཧཱུྃ་ཧཱུྃ་ཧཱུྃ་ཞེས་བརྗོད་པ་ནི་སྡུད་པར་བྱེད་པའི་
གསང་སྔགས་ཏེ། ནམ་མཁའ་གང་བའི་ཡེ་ཤེས་ཀྱི་འཁོར་ལོ་ཐམས་ཅད་བདག་གནས་ཡོ་བྱད་དང་བཅས་པ་ལ་རྒྱ་མཚོ་ཆེན་པོ་ལ་ཆར་བབ་པ་བཞིན་དུ་བབས་ཤིང་ཐིམ་པར་གྱུར་པས་གསལ་ཞིང་
བརྟན་པ་གཟི་བྱིན་དང་ལྡན་པར་མོས་པར་བྱའོ། །དེ་ལྟར་བཀའ་མའི་བྱིན་འབེབས་ཀྱི་གཞུང་འདི་ཉིད་ཚིག་བརླིང་ཞིང་དོན་རྟོགས་པར་དཀའ་བ་དེ་ལྟར་ནའང་། བཀའ་དྲིན་འཁོར་མཐའ་དང་
བྲལ་བའི་འདྲེན་པ་མཆོག་གི་གསུང་གསང་སྤྱི་བོར་ཕེབས་པ་ལྡོག་ཏུ་མ་ནུས་པར་སྙོམས་ལས་པ་རྨོངས་པ་པདྨ་བཛྲ་རུ་འབོད་པས་གཡར་ཁྲལ་དུ་བྲིས་པ་དགེ་བར་གྱུར་ཅིག དམ་པའི་ཞལ་ལུང་

༄༅། །ཇི་བཞིན་མ་རྟོགས་པར། །རང་བཟོས་ནོངས་པའི་དྲི་མ་གང་མཆིས་པ། །ཆོས་ཀྱི་སྤྱན་ལྡན་རྣམས་ལ་སྙིང་ནས་འཆགས། །ཆོས་སྤོང་ལས་ཀྱིས་སྒྲིབ་པར་མ་གྱུར་ཅིག །
ལྷག་བསམ་ཆབ་ལས་འཁྲུངས་པའི་ལེགས་བཤད་ཚའི། །དགེ་ཚོགས་པདྨ་དཀར་པོའི་ཕོན་པོ་འདི། །དམ་པའི་ལྷ་གྲལ་དགྱེས་པའི་དོ་ཤལ་དུ། །བླངས་ནས་རྗེས་སུ་འཛིན་པའི་རྒྱུར་གྱུར་།
ཅིག །ཅེས་ཀྱང་སྨྲས་སོ། །

༄༅། །ཁྲིད་རྒྱུན་སྤྱི་ཆིངས་བཞག་ཐོབ་གསུམ་གྱིས་རྣམ་པར་བཞག་པའི་གསུང་རྒྱུན་ཟིན་བྲིས་བཞུགས་སོ། །

༄༅། །དམིགས་པ་མེད་པའི་ཐུགས་རྗེ་དང་ལྡན་པ། བླ་མ་དང་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །དེ་ཡང་འོད་གསལ་རྡོ་རྗེ་སྙིང་པོའི་ཁྲིད་ཀྱི་དོན་ཉམས་སུ་ལེན་པ་ལ། སྔོན་
འགྲོ་དངོས་གཞི་རྗེས་དང་གསུམ་མོ། །དང་པོ་ལའང་ཐུན་མོང་དང་ཐུན་མོང་མ་ཡིན་པ་གཉིས་ལས། དང་པོ་ནི། ཚེ་འདི་ལ་མངོན་པར་ཞེན་པའི་གཉེན་པོར་དལ་འབྱོར་རྙེད་རྒྱུ་ངོ་བོ་གྲངས་
དབེ་དང་བཞིའོ། །པར་དཀའ་བ་བསམ་པ། ལེ་ལོ་དང་སྙོམ་ལས་ཀྱི་གཉེན་པོར་སྣོད་བཅུད་དུས་བཞི་འཆི་བ་མི་རྟག་པ་བསམ་པ། སྲིད་པ་ལ་བདེ་བར་འཛིན་པའི་གཉེན་པོ་འཁོར་བའི་ཉེས་དམིགས་
བསམ་པ། དལ་འབྱོར་དོན་ཡོད་པར་བྱ་བའི་ཕྱིར་ཐར་པའི་ཕན་ཡོན་བསམ་པའོ། །གཉིས་པ་ནི། རྒྱུད་སྣོད་རུང་དུ་བྱ་བ་སྐྱབས་སུ་འགྲོ་བ་ལ་ཡང་། ཐེག་པ་ཐུན་མོང་གི་སྒོ་ནས་སྐྱབས་སུ་

༄༅། །འགྲོ་བ། ཐུན་མོང་མ་ཡིན་པ་རྡོ་རྗེ་ཐེག་པའི་དགེ་བ་བཅུ་ལ་བསོད་ནམས་ཆ་མཐུན། ཐར་པ་ཆ་མཐུན། འབྲས་བུ་མི་དགེ་བཅུ་ལའང་འབྲས་བུ་བཞི་སྟེ། རྣམ་སྨིན་རྒྱུ་མཐུན། གཞན་
དབང་། བྱེད་ལས་དང་བཞིའོ། །སྐྱབས་སུ་འགྲོ་བ། ཁྱད་པར་འོད་གསལ་རྡོ་རྗེའི་སྙིང་པོའི་སྒོ་ནས་སྐྱབས་སུ་འགྲོ་བའོ། །དེ་ཡང་ངོ་བོ་ངེས་ཚིག་དབྱེ་བ་ཕན་ཡོན་བསླབ་བྱའོ། །དེ་རྣམས་ཀྱང་
རྒྱུའི་སྐྱབས་དང་། འབྲས་བུའི་སྐྱབས་གཉིས་སུ་དབྱེ་བའོ། །དེ་ནས་ཚད་མེད་པ་བཞི་བསྒོམ་པ་ནི། སྤྱི་དོན། སྦས་དོན། ཡིག་དོན། མཐར་ཐུག་གི་དོན་དང་མཐུན་པར་བསྒོམ་པའོ། །དེ་དག་
ཀྱང་སེམས་ཅན་ལ་དམིགས་པ་དང་། ཆོས་ལ་དམིགས་པ་མེད་པའི་ཚད་མེད་བཞི། དེ་རྣམས་ལའང་སྙིང་རྗེ་དང་མཚུངས་ལྡན་དུ་འགྱུར་པའི་སྙིང་རྗེ། བྱམས་པ་དང་མཚུངས་ལྡན་དུ་འགྱུར་

པའི་སྙིང་རྗེ། དགའ་བ་དང་མཚུངས་ལྡན་དུ་འགྱུར་པའི་སྙིང་རྗེ། བཏང་སྙོམས་དང་མཚུངས་ལྡན་དུ་འགྱུར་པའི་སྙིང་རྗེའོ། །སྙིང་རྗེ་སྟེ་སོ་སོར་རིགས་འགྲེས་ལ་ཕན་ཡོན་ནི། རྒྱུ་མཐུན། རྣམ་
སྨིན། བྱེད་ལས། བདག་པོའོ། །དེ་ལྟར་བསྒོམ་པའི་དགེ་བའི་རྩ་བ་རྣམས་ཕྱོགས་གཅིག་ཏུ་བསྡོམ་ནས། ཐེག་པ་ཐུན་མོང་གི་སེམས་བསྐྱེད་པ་དང་། ཐུན་མོང་མ་ཡིན་པའི་སྒོ་ནས་སེམས་
བསྐྱེད་པའོ། །སྡིག་སྒྲིབ་ཞི་བར་བྱེད་པ་རྡོ་རྗེ་སེམས་དཔའ་བསྒོམ་བཟླས་ལའང་། ཕྱི་བསྐྱེད་པ་མ་ཧཱ་ཡོ་ག་ལྟར་དང་ནང་ལུང་ཨ་ནུ་ཡོ་ག་ལྟར་དང་། གསང་བ་རྫོགས་པ་ཨ་ཏི་ཡོ་ག་ལྟར་
དང་གསུམ་ལས། འདིར་ལུང་ཨ་ནུ་ཡོ་ག་ལྟར་ཉམས་སུ་ལེན་པའོ། །ཚོགས་བསགས་པ་ལ་འབུལ་ཡུལ་གསུམ་སྟེ། ཚངས་ཆེན་ཞིང་གི་བཀོད་པ་འབུལ་བ་སྤྲུལ་སྐུའི་ཞིང་ཁམས། ཡེ་ཤེས་
ལྔའི་རང་གཟུགས་ཚངས་པའི་རྔ་སྒྲའི་བཀོད་པ་འབུལ་བ་ལོངས་སྐུའི་དཀྱིལ་འཁོར། སྣང་སྲིད་འཁོར་འདས་ཐམས་ཅད་ཆོས་ཉིད་ཀྱི་དེ་བཞིན་ཉིད་ཀྱི་ངང་ནས། སྙིང་པོ་རིག་པ་མཐའ་བྲལ་གྱི་

༄༅། །ཡེ་ཤེས་ཚོམ་བུ་འབུལ་བ་ཆོས་སྐུའི་མཎྜལ་ལོ། །བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་ལ་ཡང་། ཕྱི་བསྒྲུབ་སྤྲུལ་སྐུའི་ཕྲིན་ལས་སུ་བསྒྲུབ་པ། ནང་བསྒྲུབ་ལོངས་སྐུའི་
ཡོན་ཏན་དུ་བསྒྲུབ་པ། གསང་བསྒྲུབ་ཆོས་སྐུ་གཉིས་མེད་དུ་བསྒྲུབ་པ། དེ་ཁོ་ན་ཉིད་ཀྱི་སྐུར། རྗེས་ཕྲིན་ལས་ཐ་དད་དུ་བསྒྲུབ་པ་དང་ལྔ་ལས། སྤྱི་དོན་གཉིས་པར། དངོས་གཞི་ལས་བསྐྱེད་།
རྫོགས་གཉིས་ལས། དང་པོ་ནི་ལམ་བསྐྱེད་པའི་རིམ་པ་ལ་ཡང་། ཕྱི་བསྐྱེད་པ་མ་ཧཱ་ཡོ་ག་ལྟར་རམ། ནང་ལུང་ཨ་ནུ་ཡོ་ག་ལྟར་རམ། གསང་བ་རྫོགས་པ་ཨ་ཏི་ཡོ་ག འདོད་ཆགས་ཅན་ཞི་
བར་བསྒྲུབ་པ། ཞེ་སྡང་ཅན་ཁྲོ་བོར་བསྒྲུབ་པ་སྟེ། དེ་ཡང་རྒྱུད་ལས། དཀྱིལ་འཁོར་ལྔ་ལ་རྒྱུ་བསྐྱེད་བསྐྲུན། ཅེས་པས། ཕྱི་རྡུལ་ཚོན་གྱི་དཀྱིལ་འཁོར། ནང་ཕུང་པོའི་དཀྱིལ་འཁོར། གསང་བ་
དུག་ལྔའི་དཀྱིལ་འཁོར། དེ་ཁོ་ན་ཉིད་ཡེ་ཤེས་ལྔའི་དཀྱིལ་འཁོར། ཡོངས་རྫོགས་སྐུ་ལྔའི་དཀྱིལ་འཁོར་རོ། །བསྙེན་པ་དང་། ཉེ་བར་བསྙེན་པ་དང་། བསྒྲུབ་པ་དང་། བསྒྲུབ་པ་ཆེན་པོའོ། །

དེ་གང་གྲུབ་ནས། ཀུན་རྟགས་ཀྱི་ལྷ་སྐུ། བདེ་སྟོང་གི་ལྷ་སྐུ། ཟུང་འཇུག་གི་ལྷ་སྐུ་རྣམས་སོ། །ཇི་ལྟར་བསྒྲུབ་ནི། ངག་གི་བཟླས་པ། རྡོ་རྗེའི་བཟླས་པ། འགོག་པའི་བཟླས་པ། སྙོམས་འཇུག་བདེ་
སྟོང་གི་བཟླས་པ། ཡིད་ཀྱི་བཟླས་པའོ། །རྫོགས་རིམ་ཡང་བསྐྱེད་རིམ་ལ་བརྟེན་ནས་ལྷ་སྐུའི་རྫོགས་རིམ། ལུས་ལ་བརྟེན་པ་རྩའི་རྫོགས་རིམ། དབུགས་ལ་བརྟེན་པ་རླུང་གི་རྫོགས་རིམ། །
བཅུད་ལ་བརྟེན་པ་ཐིག་ལེའི་རྫོགས་རིམ། རིག་པ་ལ་བརྟེན་པ་བྱང་སེམས་ཀྱི་རྫོགས་རིམ་མོ། །རྒྱུད་ལུང་དང་སྡེབ་པས། ལུང་སྒྲུབ་ཐབས་དང་། སྒྲུབ་ཐབས་ཕྲིན་ལས་དང་། ཕྲིན་ལས་ལག་
ལེན་དང་། ལག་ལེན་ཉམས་མྱོང་དང་སྡེབ་པར་བྱའོ། །དེ་ནས་རྫོགས་པའི་རིམ་པ་ལ་ཡང་། ཕྱི་སྐོར་ནང་སྐོར་གསང་སྐོར། གསང་བ་ཡང་གསང་བླ་མེད་ཀྱི་བསྐོར་རོ། །དེ་རྣམས་གཞི་ཀ་དག་
དང་ལྷུན་གྲུབ་གཉིས། ལམ་ཁྲེགས་ཆོས་དང་ཐོད་རྒལ་གྱིས་ཉམས་སུ་བླངས་བས། འབྲས་བུ་སྐུ་དང་ཡེ་ཤེས་ཀྱིས་དུས་སམ་ཡིད་དཔྱོད་དུ་མ་ལུས་པ། ཚེ་འདིར་མངོན་སུམ་དུ་བྱ་བ་ནི། དེ་

༄༅། །ཡང་སྙན་རྒྱུད་ཀྱི་སྟེང་ནས་ཁྲིད་གདབ་ཅིང་། དཔེ་རྒྱུད་ཀྱི་སྟེང་ནས་ལུང་འབོགས་ཤིང་། དེ་ལ་བཤད་པ་རྒྱས་པར་བྱ། ཉམས་མྱོང་གི་སྟེང་ནས་གེགས་སེལ་ཞིང་བོགས་
འདོན་པའོ། །སྤྱི་དོན་གསུམ་པ་གང་གིས་དགེ་བ་རྣམས་སྐུ་གསུམ་གྱི་ཕྱིར་བསྔོ་བའོ། །འདིར་འཁོར་བ་དང་མྱང་འདས་སྒྲུབ་པར་བྱེད་པའི་ཆོས་ཀྱི་གོས་པར་གྱུར་པའི། དྭངས་སེང་རིག་སྟོང་
གི་ངོ་བོ་གཞི་ཇི་བཞིན་པ་ཉིད་ལ་རིག་པ་ཡེ་ནས་ཀ་དག་ཞེས་བྱ་ལ། དེ་ལྟ་བུ་ཡིན་ལུགས་ཀྱི་རང་གི་ངོ་བོ་སྟོང་པའི་སྟོང་པ་མ་ཡིན་ཏེ། དེ་ཉིད་མིག་བློ་རྡོག་ཏུ་མེད་པ་སྟོང་པའི་མཚན་ཉིད། སྟེང་ནས་ཡིན་བཞིན་ཁྲེགས་
ཆོས་ཀྱིས་ཉམས་སུ་བླང་བ་སྟེ། ཅོག་བཞག་རྣམ་པ་རྩོལ་བྲལ་གསུམ་གྱིས་མཉམ་བཞག་གི་གཞི་འདོད་པ་ནི། གསུམ་ལ་བརྟེན་པ་སྟེ། ལུས་མི་འགུལ་བ་རི་བོ་ཅོག་བཞག ངག་རླུང་འགྲོ་འོང་དང་བྲལ་བ་རྒྱ་མཚོ་
ཅོག་བཞག སེམས་ཉིད་གསལ་བཞག་དང་བྲལ་བ་རིག་པ་ཅོག་བཞག དེ་ལྟར་བཞག་ཐབས་གསུམ་ལ་བརྟེན་པའི་རང་གི་ལུས་ངག་ཡིད་གསུམ་འདུས་བྱས་དགེ་བས་ཀྱང་དབེན་པར་།

བྱེད་ན། གཞན་མི་དགེ་བའི་རྣམ་པར་རྟོག་པ་དང་ལྷན་ཅིག་ཏུ་གནས་པར་བྱེད་པ་ནི་ལྟ་སྨོས་ཀྱང་ཅི་དགོས་པ་ཉིད་དོ། །རྩ་གཅོད་གསུམ་གྱིས་སེམས་ཀྱིས་མཚང་རྡོལ་བ་ནི། དང་པོ་ག་ནས་
བྱུང་། བར་དུ་གང་དུ་གནས། མཐར་གང་དུ་འགག་ལེགས་པར་བལྟས་པས། དང་པོ་ཡོད་མེད་སོགས་ག་ནས་ཀྱང་མི་འབྱུང་སྟེ། བྱུང་བའི་མ་རྙེད་པས་རྒྱུས་མ་བསྐྱེད། བར་དུ་སྣང་སྟོང་།
མཐའ་གཅིག་ཏུ་མ་ལྷུང་བས། གང་གི་ཕྱོགས་སུ་ཡང་མི་གནས། མཐར་རྐྱེན་གང་གིས་ཀྱང་གཞི་གཅིག་གཞོམ་དུ་མེད་པ་སྟེ། འདུས་མ་བྱས་ཤིང་ལྷུན་གྱིས་གྲུབ་པས་རང་བཞིན་གྱི་རྣམ་པར་༔
དག་པ་སྟེ། ཁྱད་པར་གསུམ་དང་ལྡན་པས་མཐོང་བར་དཀའ་བས་ཕྲ་ཞིང་ཐོས་བསམ་གྱིས་བློས་དཔྱད་པའི་ཡུལ་དུ་མ་གྱུར་པས་ཟབ་པའམ་དོན་དམ་པའི་བདེན་པ་ཞེས་པའོ། །བཞག་ཐབས་
གསུམ་གྱིས་རིག་པའི་རང་ཞལ་བལྟ་བ་ནི། ཐོག་མར་ལས་དང་པོ་པས་བག་ཆགས་ཀྱི་ལུས་འགྱུ་བྱེད་ཀྱི་དབུགས་རླུང་ལ་གཉིས་ཏེ། ལས་ཀྱི་རླུང་ནི་སེམས། ཡེ་ཤེས་ཀྱི་རླུང་ནི་རིག་བའོ། །བརྟེན་པའི་ང་དང་བདག་།

༄༅། །ཏུ་འཛིན་པའི་སེམས་ཡུལ་ལ་ཤེས་པ་རང་ལུགས་སུ་ལྷོད་དེ་བཞག་པས། དུས་གསུམ་གྱི་ཆ་དང་བྲལ་བའི་ཡིད་ཀྱི་རྣམ་པར་ཤེས་པར་རྟོག་པ་མེད་པས། འདི་འདྲའོ་ཞེས་བརྗོད་
པར་དཀའ་བའི་དེ་ནི་ཀུན་གཞིའི་སྤྱི་བརྩམ་པའི་དངོས་གཞི་ནི། ཉོན་མོངས་བ་དང་རྣམ་པར་དག་པ་ཐམས་ཅད། རང་བཞིན་ལ་ནི་གནས་སམ། གཞི་ཡི་གནས་པ་ཞེས་བྱའོ། །སྨྱོན་པ་མ་ཡིན་པ་རྣམས་ཀྱི་ཉམས་སུ་མྱོང་དུ་རུང་བ་ནི། ཡུལ་
སྣང་འགགས་མེད་དུ་སྣང་བ་གསལ་བ་སེམས་ཀྱི་མཚན་ཉིད། རང་བཞིན་བརྗོད་བྲལ་དུ་བཞུགས་པ། སྟོང་བ་སེམས་ཀྱི་རང་བཞིན། ཉམས་མྱོང་ཟུང་འཇུག་ཏུ་ངེས་པ་སྟེ་བཅོས་མིན་སེམས་ཀྱི་
ངོ་བོ། སེམས་ཀློང་ལྟར་ཉམས་སུ་བླངས་རྗེས། རྟོག་དཔྱོད་ཀྱི་སེམས་ཉིད། གཉིས་སྣང་གི་བློ་དང་བྲལ་བའི་དྲན་སྟོང་བརྗོད་མི་ཤེས་པ་ཡུལ་སྣང་གསལ་བ་མི་འདོགས་བྲལ་བའི་རིག་པ། སྲ་ཡལ་
ལེ་བ་ལ་འཛིན་པ་མེད་འབྱུང་སྟེ། དེ་དུས་ལས་རླུང་སྙིང་ཁར་ཐིམ་པས་མདངས་རང་སར་གནས་ཏེ། སེམས་འགག་པས་ཡེ་ཤེས་གསལ་བའི་དགོངས་པ་ཞེས་བྱ་སྟེ། ཕྱི་ཡུལ་གྱི་བཟུང་བ་

ཚོགས་དྲུག་གིས་བསྡུས་པའི། ཡུལ་སྣང་རྡུལ་ཕྲན་ཆ་མེད་དང་། ནང་སེམས་ཀྱི་འཛིན་པ་འདས་མ་འོངས་ད་ལྟར་ཆ་མེད་དུ་ལྟོས་མ་དགོས་ཤིང་། གསང་བ་གཉིས་མེད་ཀྱི་རིག་པ་མཚོན་བྱེད་
ཀྱི་དཔེ་ལས་འདས་པར་ངོ་སྤྲད་པ་ནི། གནས་ལུགས་དེ་བཞིན་ཉིད་ཀྱི་ངོ་བོ་འདི། ཕྱི་སྣོད་ནང་བཅུད་ལུས་ཀྱི་མགོ་སྟོད་སྨད་གང་དུ་གནས་ལེགས་པར་བརྟགས་པས། ལྟ་བྱེད་རྣམ་ཤེས་ཀྱིས་སྒོམ་བ་མ་
ཡིན་གྱིས། ཡེ་ཤེས་ཀྱི་སྟེང་ནས་བསྒོམ་པའི་ཉམས་ལེན་བྱེད་བའོ། །ཀྱི་རིག་པ་ཤེལ་འོད་ལྟར་གསལ་ཡང་། སྣང་ཡུལ་སེམས་ཡིད་རྣམ་པར་ཤེས་པ་གང་གིས་ཡང་ཡུལ་དུ་མ་གྱུར་པས། བློ་ཡིད་ཡུལ་ལས་འདས།
ཚིག་དང་ཐ་སྙད་ཀྱིས་མ་རེག་ཅིང་། ཡོད་མེད་ཡིན་མིན་གྱིས་ཁས་ལེན་དང་བྲལ་བས། ལྟ་སྒོམ་གྱིས་ཡུལ་ལས་འདས་པས། དགོངས་པ་ཡེ་བབས་ཆོས་ཉིད་ཆེན་པོར་རང་བབས་སུ་བཞག་
པས་རྣམ་རྟོག་མ་སྤངས་དབྱིངས་སུ་དག་ནས། སེམས་ཀྱི་མ་གཡེང་ཙམ་ནས་ཆེད་གཉེར་གྱིས་དྲན་པ་རྒྱག་དུ་མེད་པ། དམིགས་གཏད་ཀྱིས་བསྒོམ་རྒྱུ་དང་བྲལ་བས། འབད་རྩོལ་ལ་མ་ལྟོས་

༄༅། །པས། རང་གསལ་དུ་ཆམ་མེ། ངང་མདངས་སུ་ལྷོད་དེ་བ་ལ། ཡེ་ནས་འཁྲུལ་མ་མྱོང་བའི་གཤིས་ཀྱི་འབད་རྩོལ་མེད་བཞིན་དུ་སང་སང་འདྲ་བ། ཡུལ་སྣང་ཐམས་ཅད་མེད་དུ་བུན་
ནེ་འདྲ་བ། འཛིན་མེད་དུ་ཤིགས་སེ་བ་འདྲ་བ། གསལ་སྟོང་དུ་སང་ངེ་བ་འདྲ་བ། སྟོང་གསལ་དུ་ཝ་ལེ་བ་འདྲ་བ་དེ། རེ་དོགས་དང་བྲལ་བའི་ཆོས་ཀྱི་སྐུ་ཡེ་བཞུགས་གི་ཚུལ། སེམས་ལས་
འདས་པའི་ཡེ་ཤེས་ཆེན་པོ་ཉིད་དེ་ཡིན་ནོ། །སྣང་བ་སྟོང་པར་མི་འདོད། སྟོང་པ་རིག་པའི་སྙིང་པོ་ཅན་ནི། སྣང་བའི་རང་བཞིན་སྟོང་པར་བཞུགས་པ། སྟོང་པའི་རང་བཞིན་རིག་པར་
གསལ་བའོ། །ལམ་ཁྱེར་གྱི་ཆོས་གསུམ་གྱི་འཁོར་འདས་དབྱེར་མེད་དུ་བསྲེ་བ་ནི། ལུས་རྩའི་དཀྱིལ་འཁོར་ལ་བརྟེན་ནས་བསྐྱེད་རིམ་རྣམ་གསུམ་སྐྱེ་བ་སྔགས་ཀྱིས་བསྐྱེད་བའི་ལྷ་སྐུ། རྫོགས་རིམ་གྱི་ལྷ་སྐུ་
བདེ་སྟོང་གི་ལྷ་སྐུ། སྤྲུལ་སྐུ་དང་བསྲེ་བ། རྩ་ཡིག་བདུད་རྩིའི་དཀྱིལ་འཁོར་ལ་བརྟེན་ནས། བར་དོ་རྣམ་ཤེས་སྐྱེ་ཤི་བར་དོ། རྨི་ལམ་བར་དོ། སྲིད་པ་བར་དོ། གསུམ་ལ་ལོངས་སྐུ་དང་བྲལ་བ། རླུང་ཡེ་ཤེས་ཀྱིས་

དཀྱིལ་འཁོར་ལ་བརྟེན་ནས་འོད་གསལ་རྣམ་གསུམ་གཉིད་འཐུག་གི་འོད་གསལ། བདེ་སྟོང་ལྷན་སྐྱེས་ཀྱིས་ཡེ་ཤེས། འཆི་བ་འོད་གསལ། ཆོས་སྐུ་དང་བསྲེའོ། །དེ་ལྟར་འཁྲུལ་མེད་དུ་
ཉམས་སུ་བླངས་པས། སེམས་ལ་སངས་རྒྱས་མི་རེ་བ་རྣམ་ཤེས་ལ་ཡེ་ཤེས་མི་རེ་བ། ཉོན་མོངས་ལ་ཆོས་སྐུ་མི་རེ་བ། ཟག་བཅས་འཛག་བདེ་ལ་འཛག་མེད་ཀྱི་བདེ་བ་མི་རེ་བ། བཅོས་མ་ལ་
རང་བཞིན་མི་རེ་བ། དྲི་བཅས་ལ་སྙིང་པོ་མི་རེ་བ། ཀུན་རྫོབ་ལ་དོན་དམ་མི་རེ་བ། ནག་པོའི་ཡུལ་ལ་དཀར་པོ་མི་རེ་བ། ལུས་གཟུགས་ལ་འོད་ལུས་མི་རེ་བ། བླུན་པོ་ལ་ཀུན་མཁྱེན་མི་རེ་བ།
སོ་སྐྱེ་ལ་གྲུབ་ཐོབ་མི་རེ་བ་རྣམས། ངེས་དོན་གྱི་མདོ་རྒྱུད་དུ་མ་དང་།། བྱང་ཆུབ་སེམས་དཔའི་འགྲེལ་བ་བསྐོར་གསུམ་དཔལ་མགོན་ཀླུ་སྒྲུབ་ཀྱི་རིམ་པ་ལྔ་པོ་སྟོབས་མཆོག་བྱང་ཆུབ་སེམས་
ཀྱི་འགྲེལ་བ་སོགས་གཞུང་ལུགས་དུ་མ་མངའ་བ་རྣམས་དང་། འཕགས་མཆོག་ཐོག་མེད་ཡབ་སྲས་ཀྱི་བཤད་སྲོལ་འཁྲུལ་མེད་རྣམས་དང་། ཁྱད་པར་འོད་གསལ་རྫོགས་པ་ཆེན་པོའི་རྒྱུད་

༄༅། །གཞུང་མན་ངག་གི་གནས་ལ་བློ་གྲོས་དང་ལྡན་པ་རྣམས་ཀྱིས་ལེགས་པར་གཟིགས་ལ། ཐུགས་ཉམས་སུ་ཚུལ་འདི་ཉིད་བཞེས་པ་མཁྱེན་ལ། སེམས་དང་བྲལ་ན་རིག་པ་
སངས་རྒྱས་དངོས། །འོད་གསལ་རྡོ་རྗེ་སྙིང་པོས་རྒྱུད་རྒྱལ་ལ། །གསུང་དོན་བདེ་གཤེགས་སྙིང་པོ་སྟོན་པའི་གནད། །བླ་མ་དམ་པའི་མན་ངག་གིས་བརྒྱན་ཏེ། །མ་སྦས་མ་ནོར་གསལ་ལ་
ཞིབ་པ་འདི། །དེ་ཕྱིར་རྣམ་དཔྱོད་བློ་གྲོས་སྒྲ་འཛིན་ལྡན། །ཕྱོགས་འཛིན་གཞན་དབང་མ་གྱུར་དུས་སྐབས་ཅན། །ཟབ་མོའི་གཏམ་ལ་དད་འདུན་ལྡན་པ་རྣམས། །རྣམ་བཤད་ངོ་མཚར་ངག་གིས་
སྤྲོས་བཞིན་ལོངས། །ཐོས་ནས་རྣ་བའི་དབང་པོ་བདེ་འགྱུར་ཞིང་། །བསམ་ན་ཡིད་དབང་དགའ་བས་ཚིམ་པར་བྱེད། །བསྒོམས་ན་རྡོ་རྗེ་འཆང་དབང་གོ་འཕང་ཉིད། །ཐོབ་འགྱུར་འདི་ལ་ཐེ་ཚོམ་
བྱ་མི་དགོས། །གལ་ཏེ་འདི་ལ་ནོངས་པའི་ཚོགས་མཆིས་ན། །བླ་མ་མཆོག་དང་ལྷག་པའི་ལྷ་ལ་བཤགས། །ངེས་དོན་མདོ་རྒྱུད་མན་ངག་དུ་མ་ནས། །རྒྱ་བོད་རིག་འཛིན་མཁས་གྲུབ་འཁྲུལ་

མེད་ལམ། །གསུང་དོན་འདི་དག་སུ་ཡིས་སྤང་བར་ནུས། །དེང་སང་འདི་ན་སྐྱེ་བོ་ཕལ་ཆེ་བ། །སྒྲ་ཙམ་ཚིག་འཆལ་དོན་ལ་མི་འཇུག་ཅིང་། །རེ་འགའ་ཐེ་ཚོམས་གནས་ལ་ཡིད་གཞུངས་བྱེད། །
རྟག་ཆད་གཉིས་སྣང་མཐར་ལྷུང་མ་ཞེན་ནས། །སྔོན་ཤུགས་ལྡན་པའི་དབང་གི་རྗེས་འཇུག་རྣམས། །གནས་ལུགས་ལྟ་བའི་དོན་ལ་གནས་གྱུར་ཅིག །ཅེས་བ་འདི་ཡང་རྗེ་བཙུན་བླ་མའི་གསུང་གི་རྒྱུན། ཉབ་འགྲོའི་
དབུས་ནས་ཆུ་ཐིགས་ཙམ་བ་ཞིག་བྲཛྙཱ་རསྨི་ཞེས་བྱ་བས་སྦྱར་བ་དགེའོ། །དགེའོ། །དགེའོ། །དགེའོ། །
