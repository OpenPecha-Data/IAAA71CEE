༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་བཞུགས་སོ།།
༼ཉ༽

༄༅། །ཟབ་གཏེར་སྣ་ཚོགས་དགོས་འདོད་བུམ་བཟང་།
ཐུགས་རྗེ་ཆེན་པོ་པདྨ་དབང་ཕྱུག་གི་སྒྲུབ་ཐབས་གསང་བ་གཅིག་གྲུབ་བཞུགས་སོ༔……………………………………………………………1-20
 ཐུགས་རྗེ་ཆེན་པོ་པདྨ་དབང་ཕྱུག་ལས༔ ལོ་རྒྱུས་ཕྱི་ནང་གསང་བ་བཞུགས་སོ༔……………………………………………………………21-37
ཐུགས་རྗེ་ཆེན་པོ་པདྨ་དབང་ཕྱུག་གི་གསོལ་འདེབས་མེ་ཏོག་ཕྲེང་བ་ཞེས་བྱ་བ་བཞུགས༔……………………………………………………………39-46
ཐུགས་རྗེ་ཆེན་པོ་པདྨ་དབང་ཕྱུག་གི་སྒོ་ནས་སྨིན་བྱེད་དབང་གི་དགའ་སྟོན་བཞུགས་སོ༔……………………………………………………………47-56

ཐུགས་རྗེ་ཆེན་པོ་པདྨ་དབང་ཕྱུག་གི་རྫོགས་རིམ་ཡེ་ཤེས་གསང་ཏིག་བཞུགས་སོ༔……………………………………………………………57-71
ཐུགས་རྗེ་ཆེན་པོ་པདྨ་དབང་ཕྱུག་ལས་སྔོན་འགྲོ་གཏོར་མ་བྱ་བ་དང་༔ སྲུང་འཁོར་སྒོམ་ཞིང་མཚམས་བཅད་པ་ནི༔
ཐུགས་རྗེ་ཆེན་པོ་པདྨ་དབང་ཕྱུག་གིས་རྫོགས་རིམ་ཡེ་ཤེས་གསང་རིག་ལས༔ དཔེ་རྒྱུད་ཉེ་བར་གསལ་བྱེད་ས་བྱ་བ་བཞུགས་སོ༔……………………………………………………………73-76
ཐུགས་སྒྲུབ་ཡང་གསང་བླ་མེད་རྩ་གསུམ་འདུས་པའི་བུ་ཡིག་ཡེ་ཤེས་གསལ་སྒྲོན་ཅེས་བྱ་བ་བཞུགས་སོ།།……………………………………………………………77-101
ཐུགས་བསྒྲུབ་ཡང་གསང་བླ་མེད་ཆོས་མཆོག་པདྨ་རཱ་གའི་དམིགས་རིམ་འཆུག་མེད་གསལ་བྱེད་ཅེས་བྱ་བ་བཞུགས་སོ༔ ༔……………………………………………………………111-144

༄༅། །ཐུགས་སྒྲུབ་ཡང་གསང་བླ་མེད་རྩ་གསུམ་འདུས་པའི་བུ་ཡིག་ཡེ་ཤེས་གསལ་སྒྲོན་ཅེས་བྱ་བ་བཞུགས་སོ།།……………………………………………………………145-166
ཐུགས་སྒྲུབ་གསུམ་དྲིལ་ཡང་གསེར་སྙིང་པོའི་མན་ངག་བཀླགས་ཆོག་ཏུ་བཀོད་པ་དབང་གི་ལྕགས་ཀྱུ་ཞེས་བྱ་བ་བཞུགས་སོ།།……………………………………………………………167-176
 ཐུགས་སྒྲུབ་གསང་འདུས་བླ་མེད་རབ་གསུམ་འདུས་པའི་བསྐྱེད་རྫོགས་ཡི་གེ་མེད་པ་ལྷུན་གྲུབ་ཡེ་ཤེས་དབང་གི་འཕྲེང་བ༔ ཆོས་མཆོག་པདྨ་རཱ་ག་བཞུགས་སོ༔…………………………………… 177-208
ཐུགས་སྒྲུབ་གསུམ་དྲིལ་ཡང་གསང་སྙིང་པོ་བཞུགས་སོ༔……………………………………………………………………………………………….209-214
ཐུགས་སྒྲུབས་གསུམ་དྲིལ་ཡང་གསང་སྙིང་པོ་ལས༔ གསང་བ་མུ་དྲ་མྱུར་འགུགས་ཞེས་བྱ་བཞུགས་སོ༔………………………………………………………………………215-219

སྐུ་གསུམ་རིགས་བསྡུས་པདྨ་གུ་རུའི་བསྒྲུབ་པ་ཐུགས་ཀྱི་སྙིང་བོ་བཞུགས་སོ……………………………………………………………220-224
དབང་ཆེན་དྲེགས་པ་ཀུན་འདུལ་ལས༔ བསྐྱེད་རྫོགས་འཁྲུལ་མེད་ཙིཏྟ་དམར་པོའི་སྐོར་ལས༔ སྲུང་བའི་འཁོར་ལོ་གུད་དུ་ཕྱུང་བ་ཡོད༔………………………… 225-230
ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་ལས་བསྐྱེད་རྫོགས་འཁྲུལ་མེད་ཙིཏྟ་དམར་པོའི་སྐོར་བཞུགས་སོ༔………………………………………231-236
ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་སྒྲུབ་པའི་ཐབས་ནི༔………………………………………………………………237-248
་དབང་ཆེན་དྲེགས་པ་ཀུན་འདུས་ལས༔ མདུན་བསྐྱེད་ཉེར་བར་སྒྲུབ་པ་ཡོད༔…………………………………………………………240-254

༄༅། །དབང་ཆེན་དྲེགས་པ་ཀུན་འདུས་དབང་ཆོག་གསང་བ་གཅིག་སྒྲུབ་ཡོད༔……………………………………………………………255-260
དབང་ཆེན་དྲེགས་པ་ཀུན་འདུས་ལས༔ དབང་ཆེན་དྲེགས་པ་ཀུན་འདུས་ལས༔ བརྔན་འབྱིན་བར་ཆད་ཀུན་སེལ་གྱི་གླུད་རབ་ཡོད༔………………………………261-274
དབང་ཆེན་དྲེགས་པ་ཀུན་འདུས་ལས༔ བརྔན་འབྱིན་བར་ཆད་ཀུན་སེལ་གྱི་སྔོན་འགྲོའི་ལྷན་ཐབས་ངག་འགྲིགས་མ༔………………………………… 275-282
དབང་ཆེན་དྲེགས་པ་ཀུན་འདུས་ལས༔ རྒྱལ་བསེན་བརླག་བྱེད་མདུད་ཆོག་མེའི་ཕྲེང་བ་གདུག་པའི་སྤུ་གྲིའོ། །……………………………………… 283-286
 དབང་ཆེན་དྲེགས་པ་ཀུན་འདུས་ལས་ཕུང་སེལ་ནག་པོ་དགྲ་བོ་ཆམ་ལ་འབེབས་པ་བཞུགས་སོ༔་………………………………………………287-288

དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔……………………………………………………………289-290
ཆོམ་རྐུན་ཇག་པ་འཆིང་བར་བྱེད་པའི་མན་ངག་ལ༔………………………………………………………291-292
དབང་ཆེན་དྲེགས་པ་ཀུན་འདུལ་ལས༔ བསྙེན་དབང་ཟབ་མོ་བཞུགས་སོ༔……………………………………………293-308
དབང་ཆེན་དྲེགས་པ་ཀུན་འདུལ་ལས༔ བརྔན་སྦྱིན་བར་ཆད་ཀུན་སེལ་ཡོད༔…………………………………………309-314
 དབང་ཆེན་དྲིགས་པ་ཀུན་འདུལ་ལས༔ ཚོགས་ཀྱི་མཆོད་པ་ནི༔……………………………………………… 315-320

༄༅། །ཚེ་བསྒྲུབ་བརྟན་བཞུགས་མའོ༔ཚེ་སྒྲུབ་པདྨའི་འཛབ་བཟླས་བཞུགས་སོ་༔………………………………………………………321-324
ཚེ་སྒྲུབ་པདྨའི་འཛབ་བཟླས་གསང་བའི་སྙིང་བྱང་བཞུགས་སོ༔……………………………………………………… ……….325-328
ཚེ་སྒྲུབ་རྒྱུན་ཁྱེར་བརྟན་བཞུགས་མའི་ངག་འདོན་འཆི་མེད་སྙིང་པོ་ཞེས་བྱ་བ་བཞུགས།……………………………………………………329-332
ཚེ་དཔག་མེད་སྐུ་གསུམ་འདུས་པའི་དཀྱིལ་འཁོར་གྱི་ཆོ་ག་འཆི་བ་མེད་པའི་ལྗོན་པ་ཀུན་ཏུ་དགའ་བའི་སྐྱེད་མོས་ཚལ་ཞེས་བྱ་བ་བཞུགས། ………………………339-400

ཚེ་དཔག་མེད་འཆི་མེད་སྐུ་གསུམ་འདུས་པའི་སྒྲུབ་ཐབས་དབང་ཆོག་དང་བཅས་པ་ཚེ་དབང་བཅུད་འཁྱིལ་ཞེས་བྱ་བ་བཞུགས་སོ༔………………………………………………………401-452
ཚེ་སྒྲུབ་སྐོར་ལ༔ ཚེ་དཔག་མེད་འཆི་མེད་སྐུ་གསུམ་འདུས་པ་བཞུགས་སོ༔…………………………………………………453-460
ཚེ་སྒྲུབ་ཨ་ཧཾ་མི་ཤིགས་དྭངས་མ་གསུམ་ལྡན་མ་བཞུགས་སོ༔……………………………………………461-466
འཆི་མེད་སྐུ་གསུམ་འདུས་པའི་དབང་ཆོག་བཞུགས་སོ༔…………………………………………………467-478
ཞི་ཁྲོའི་བསྐྱེད་རྫོགས་ལམ་འབྲས་ཀྱི་སྙིང་པོ་བཞུགས་སོ༔………………………………………………………479-500

༄༅། །གུ་རུ་དྲག་པོ་ཡེ་ཤེས་གསང་བ་བཞུགས་སོ༔………………………………………………………501-510
འདམ་གྲིབ་ཉེས་པ་ཀུན་སེལ་བཞུགས་སོ༔………………………………………………………511-516
དམ་གྲིབ་ཉེས་པ་ཀུན་སེལ་གྱི་སྒོམ་བཟླས་རྒྱུན་ཁྱེར་ཞི་བྱེད་བདུད་རྩིའི་ཟླ་སྣང་ཞེས་བྱ་བ་བཞུགས་སོ།།………………………………………………………517-522
དམ་གྲིབ་ཉེས་པ་ཀུན་སེལ་གྱི་ཁྲུས་ཆོག་སོགས་གྲིབ་སེལ་གྱི་མན་ངག་སྙིང་པོ་བསྡུས་པ་བདུད་རྩིའི་ཟླ་ཟེར་ཞེས་བྱ་བ་བཞུགས་སོ།།………………………………………………………523-534
རླུང་སེམས་གནད་ཀྱི་ལྡེ་མིག་ཞེས་བྱ་བ་བཞུགས།ས………………………………………………………535-540

གསང་བའི་ཡིག་བུ་གུད་དུ་ཕྱུང་བ་བཞུགས་སོ༔ ………………………………………………………541-542
སྙིང་རླུང་བསམ་བའི་དམིགས་པ་དང་འཁྲུལ་འཁོར་ནི༔………………………………………………………543-544
གསང་བའི་ཕྱག་རྒྱ་བསྟེན་པ་ནི༔………………………………………………………545-548
འཆི་མེད་འཕོ་བ་སྒྲུབ་པའི་ཞལ་གདམས་ཟབ་མོ་བཞུགས་སོ༔………………………………………………549-562
 འདའ་ཀ་མ་འོད་ཀྱི་འཕོ་བ་བཞུགས་སོ༔………………………………………………………563-566

༄༅། །ཐུན་མོང་མ་ཡིན་པའི་མན་ངག་བར་དོ་ལམ་ཁྱེར་གྱི་གདམས་པ་བཞུགས༔………………………………………………………567-576
མིང་དང་བྲལ་བའི་སྙན་བརྒྱུད་གྱི་རྩ་བ་ཡོ༔………………………………………………………577-582
སྤྱི་ཆིངས་བསྡུས་པ་གནད་གྱི་དོན་བཞུགས་སོ༔………………………………………………………583-592
མིང་རང་བྲལ་བའི་སྙན་བརྒྱུད་ཀྱི་རྩ་བའི་ཚིག་འབྲེལ་ཐར་པའི་འཇུག་ངོགས་བཞུགས་སོ༔…………………………………………593-610
ཕུང་སྲི་ནག་མོའི་ལས་མཐའ་སྨ་འབེབས་བཞུགས་སོ༔………………………………………………………611-614

རྫས་སྲུང་ནག་པོ་ཀུན་ཐུབ་བཞུགས་སོ༔………………………………………………………615-616
མཚོན་སྲུང་རྡོ་རྗེའི་གོ་ཁྲབ༔………………………………………………………617-618
རིགས་བཞི་སྦས་པ་མངོན་པར་གསལ་བའི་སྒྲོན་མེ་བཞུགས་པ་ལགས་སོ……………………………………619-622
དྲག་སྒྲུབ་གནམ་ལྕགས་མེ་འབར་གདུག་པ་ཀུན་འཇོམས་བཞུགས་པའི་གོ་དོན་གསོལ་ལགས༔……………………………………623-626
འདུན་བཤིག་ནག་པོ་བཟློག་མེད་བཞུགས་སོ༔………………………………………………………627-630

༄༅། །དྲག་པོ་རྫས་ཀྱི་ཐོག་འབེབས་ཟབ་མོ་བཞུགས་སོ༔………………………………………………………631-634
རླུང་ཞགས་ཡང་སྙིང་ཚངས་པ་ཆེན་པོ་བཞུགས་སོ༔………………………………………………………635-638
༔སྙིང་ཐིག་གཉན་པོའི་བཀའ་སྲུང་མཆེད་བཞིའི་གསོལ་མཆོད་བཞུགས་སོ༔………………………………………………………630-642

༄༅། །ཀུན་མཁྱེན་ཤེས་རབ་འོད་ཟེར་གྱི་ཟབ་གཏེར་སྣ་ཚོགས་དགོས་འདོད་བུམ་བཟང་ཞེས་བྱ་བ་བཞུགས་སོ།།
པོད་བརྒྱད་པ། 

༄༅།། །ཐུགས་རྗེ་ཆེན་པོ་པདྨ་དབང་ཕྱུག་གི་སྒྲུབ་ཐབས་གསང་བ་གཅིག་གྲུབ་བཞུགས་སོ༔

༄༅། །ཙཱིསཱུ་ཐུ་མྱ། ན་མ་ཨཱརྱ་ལོ་ཀེ་ཤཱ་རཱ་ཡ༔ ཐུགས་རྗེ་ཆེན་པོ་པདྨ་དབང་ཕྱུག་གི༔ གསང་བ་ཡེ་ཤེས་གཅིག་སྒྲུབ་ཉམས་ལེན་གནད༔ གཏོར་གླུད་དག་གིས་བགེགས་རྣམས་ཚིམས་བྱས་ཏེ༔ མཚམས་བཅད་བདེ་བའི་གདན་
ལ་རབ་ཏུ་གནས༔ དལ་འབྱོར་ལས་འབྲས་འཁོར་བའི་ཉེས་དམིགས་བསམ༔ མི་རྟག་སྐུལ་མས་རང་རྒྱུད་ཆོས་དང་བསྲེ༔ ཁམས་གསུམ་གནས་ཀུན་གང་དུ་བཙལ་ན་ཡང་༔ བདེ་བའི་གནས་ནི་གང་གིས་སྦྱིན་མི་ནུས༔ གཏན་གྱི་བདེ་བ་དཀོན་མཆོག་
གསུམ་ལ་ཡོད༔ བསླབ་བྱ་ཕན་ཡོན་དྲུག་ལྡན་སྐྱབས་འགྲོ་ལ༔ རྟག་ཏུ་རྩེ་གཅིག་གུས་པའི་ཡིད་ཀྱིས་བསྟེན༔ དེ་ནི་མེད་ཐབས་མེད་པའི་ལམ་གྱི་སྲོག༔ ས་མ་ཡ༔ རྒྱ་རྒྱ་རྒྱ༔ ཧྲཱིཿ མདུན་གྱི་ནམ་མཁར་འཇའ་འོད་གུར་ཁང་དབུས༔
དཀྱིལ་འཁོར་དབང་ཕྱུག་ཀུན་བཟང་སྣང་མཐའ་ཡས༔ ཐུགས་རྗེ་ཆེན་པོ་ཞི་ཁྲོའི་ལྷ་ཚོགས་རྣམས༔ མ་ལུས་འཁོར་བཅས་གནས་འདིར་གཤེགས་ཤིང་བཞུགས༔ དབང་སྐུར་བྱིན་རློབས་

༄༅། །མཆོག་གི་དངོས་གྲུབ་སྩོལ༔ ཧྲཱིཿ  གསང་སྔགས་རྡོ་རྗེ་ཐེག་པའི་འབྲས་བུའི་ཆོས༔ སྨིན་གྲོལ་ཐབས་ཀྱིས་འགྲོ་བ་འདུལ་མཛད་པའི༔ སྣང་བ་མཐས་ཡས་མགོན་
པོ་སྤྱན་རས་གཟིགས༔ རྒྱལ་བ་རྒྱ་མཚོའི་ཚོགས་ལ་གུས་ཕྱག་འཚལ༔ ཧྲཱིཿ  ཕྱི་མཆོད་འདོད་ཡོན་རྣམ་ལྔ་གཙང་ཞིང་མཛེས༔ གཟུགས་སྒྲ་དྲི་རོ་རེག་བྱ་ཡིད་དུ་འོང་༔ སྨན་གཏོར་
རཀྟ་གསེར་སྐྱེམས་དང་རེ་སྤྲོ༔ སྒེག་བཞད་ལྷ་མོའི་ཚོགས་དང་བཅས་རྣམས་འབུལ༔ ཧྲཱིཿ  བདག་དང་ཁམས་གསུམ་སེམས་ཅན་ཐམས་ཅད་ཀྱིས༔ མི་དགེ་བཅུ་དང་མཚམས་མེད་
ཆེན་པོ་ལྔ༔ ཉེ་བ་ལྔ་དང་ཕྱི་བཞི་ལོག་པ་བརྒྱད༔ རང་བཞིན་བཅས་དང་འགལ་བའི་ཉེས་ཀུན་བཤགས༔ ཧྲཱིཿ  སོ་སོ་སྐྱེ་བོ་འཕགས་པའི་ཚོགས་རྣམས་དང་༔ སངས་རྒྱས་བྱང་སེམས་

བླ་མ་རིག་འཛིན་གྱི༔ དུས་གསུམ་ཟག་མེད་དགེ་ཚོགས་ཐམས་ཅད་ལ༔ དད་པས་རྗེས་སུ་ཡི་རང་འབུལ་བར་བགྱི༔ ཧྲཱིཿ  བླ་མ་བདེ་གཤེགས་རིག་འཛིན་མཁའ་འགྲོ་དགོངས༔ འགྲོ་
རྣམས་ལས་དང་མ་རིག་རྐྱེན་དབང་གིས༔ ཆོས་ཀྱིས་ཕོངས་པའི་མུན་འཐོམ་འཁྱམས་གྱུར་ན༔ ཐེག་གསུམ་སྔགས་ཀྱི་འཁོར་ལོ་བསྐོར་དུ་གསོལ༔ ཧྲཱིཿ གང་ཞིག་གདུལ་བྱའི་
སྤྱོད་པས་ཐུགས་ཆད་ཅིང་༔ དུས་ལས་ཡོལ་བས་ཞིང་ཁམས་གཞན་རྣམས་སུ༔ གཤེགས་པར་དགོངས་པའི་སྐྱེས་ཆེན་ཐམས་ཅད་ཀྱང་༔ སྲིད་མཚོ་བསྒྲལ་སླད་ཡུན་དུ་བཞུགས་སུ་
གསོལ༔ ཧྲཱིཿ  བདག་གཞན་དགེ་བའི་ལོ་ཏོག་ཇི་སྙེད་ཀུན༔ ཡུན་གྱི་བདེ་བས་འགྲོ་ཀུན་ཚིམས་བྱེད་ཕྱིར༔ སྙིང་པོ་མཆོག་གི་ས་ལ་གནས་བྱའི་ཕྱིར༔ འཁོར་གསུམ་མི་དམིགས་
ཀུན་བཟང་ཀློང་དུ་བསྔོ༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ༔ ཞེས་བའི་བསྙེན་པ་བརྒྱ་སྟོང་ངག་ཏུ་བཟླ༔ ཚོགས་བསགས་མཎྜལ་བཀོད་འཕགས་བཤམས་བྱས་ལ༔ ཧྲཱིཿ དབང་ཆེན་གཞལ་ཡས་དབུས་ཀྱི་ལྟེ་

༄༅། །བ་ལ༔ རི་རྒྱལ་ལྷུན་པོ་བརྗིད་ཅིང་འགྱིང་བག་ལྡན༔ གསེར་གྱི་རི་བདུན་རོལ་པའི་མཚོ་བདུན་བཅས༔ མཉེན་ལྕུགས་སྲ་བརྟན་རིན་ཆེན་རྩིག་པར་ལྡན༔ གླིང་བཞི་
གླིང་ཕྲན་བརྒྱད་ཀྱིས་ཕྱོགས་མཚམས་བསྐོར༔ ལྷ་དང་མི་ཡི་འདོད་ཡོན་རྒྱན་གྱིས་བརྒྱན༔ ཉི་ཟླའི་འོད་ཀྱིས་འཇིག་རྟེན་མུན་པ་སེལ༔ ལྕགས་རི་མུ་ཁྱུད་མཐའ་ནས་ལེགས་པར་
བསྐོར༔ ཕྱི་ལྟར་སྣོད་ཀྱི་འཇིག་རྟེན་སྣང་བ་འདི༔ བླ་མ་ཐུགས་རྗེ་ཆེན་པོའི་ཚོགས་ལ་འབུལ༔ བདག་གི་བསོད་ནམས་ཡེ་ཤེས་ཚོགས་རྫོགས་ནས༔ ཡང་དག་སྙིང་པོ་མྱུར་
དུ་རྟོགས་པར་ཤོག༔ ཧྲཱིཿ བདག་གི་ཡུལ་འཁོར་ལོངས་སྤྱོད་འདོད་ཡོན་དང་༔ ཕ་མ་བུ་ཚ་མཛའ་བའི་གྲོགས་ལ་སོགས༔ འཛིན་པའི་ཡིད་ཀྱིས་གཅེས་པར་བཟུང་བ་རྣམས༔ བླ་མ་
ཐུགས་རྗེ་ཆེན་པོའི་ཚོགས་ལ་འབུལ༔ བདག་གི་ཉོན་མོངས་འཛིན་པའི་ཡུལ་དག་ནས༔ དག་པའི་ཡེ་ཤེས་ཆེན་པོ་བསྟན་དུ་གསོལ༔ ཧྲཱིཿ བདག་ལུས་འབྱུང་བཞི་འདུས་པའི་ཕོ་

བྲང་ནས༔ སེམས་ཀྱི་རྟེན་གནས་ཙིཏྟ་འབར་བ་ལ༔ དབང་བོ་ལྔ་ཡི་རྟེན་གྱིས་མཐའ་རྟེན་བྱས༔ རྣམ་ཤེས་ཚོགས་བརྒྱད་འཁོར་གྱིས་རབ་ཏུ་བརྒྱན༔ ཤ་ཁྲག་རུས་པ་ནང་ཁྲོལ་སྣ་
ཚོགས་ལྡན༔ མིག་གཉིས་དྭངས་མའི་འོད་ཀྱིས་མུན་པ་སེལ༔ བདག་ལུས་ཕུང་ཁམས་སྐྱེ་མཆེད་སྒྱུ་ལུས་འདི༔ བླ་མ་ཐུགས་རྗེ་ཆེན་པོའི་ཚོགས་ལ་འབུལ༔ བདག་གི་ཡིད་ཡུལ་
འཁྲུལ་སྣང་ཀུན་དག་ནས༔ རང་རིག་ཡེ་ཤེས་རྟོགས་པར་མཛད་དུ་གསོལ༔ ཚོགས་ཞིང་འོད་ཞུ་རང་དང་གཉིས་སུ་མེད༔ མ་བཅོས་ཁྱབ་གདལ་ཟུང་འཇུག་ངང་ལ་བཞག༔ དེ་ནི་
སྒྲུབ་པའི་སྔོན་འགྲོའི་གདམས་པའོ༔ ས་མ་ཡ༔ དངོས་གཞི་སྦྱོར་བ་སྐྱབས་འགྲོ་སེམས་བསྐྱེད་དང་༔ བསྐྱེད་རྫོགས་ལམ་གྱི་རིམ་པ་བསྟན་པ་ནི༔ ཧི༔ བདག་དང་མཁའ་མཉམ་འགྲོ་བ་མ་ལུས་པ༔ ཡང་དག་དོན་གྱི་སྙིང་བོ་མ་
ཐོབ་པསཿ མཐའ་མེད་འཁོར་བའི་རྒྱ་མཚོར་བྱིང་བ་རྣམས༔ དཀོན་མཆོག་གསུམ་དང་བླ་མ་མཆོག་ཁྱོད་ལ༔ སྙིང་ནས་དད་པའི་ཤུགས་ཀྱིས་སྐྱབས་སུ་མཆི༔ ཧྲཱིཿ  བདག་གིས་

༄༅། །སྨོན་འཇུག་སེམས་བསྐྱེད་ལ་བརྟེན་ནས༔ འགྲོ་རྣམས་འཁོར་བའི་སྡུག་བསྔལ་ཐམས་ཅད་ལས༔ མྱུར་དུ་ཐར་ནས་བྱང་ཆུབ་ཐོབ་པར་བྱ༔ ས་མ་ཡ་མ་ཧཱ་ཡོ་ག་
ཙིཏྟ་ཧཱུྃ༔ ཧྲཱིཿ སེམས་ཅན་བདེ་དང་ལྡན་ཞིང་སྡུག་བསྔལ་བྲལ༔ མི་འབྲལ་བདེ་ཐོབ་བཏང་སྙོམས་ལ་གནས་ཤོག༔ ཨོཾ་ཤཱུ་ནྱ་ཏཱ་ཛྙཱ་ན་བཛྲསྭ་བྷཱ་བ་ཨཱཏྨ་ཀོ྅་ཧྃ༔ ཧྲཱིཿ  མཁའ་ཁྱབ་
གཞལ་ཡས་ཁང་གི་བཀོད་པ་ནི༔ ཞིང་མཆོག་ཆེན་པོ་གསེར་གྱི་ས་གཞིའི་དབུས༔ འབྱུང་བ་ཡོངས་རྫོགས་དྭངས་པའི་རིན་ཆེན་མཚོ༔ ཡོངས་སུ་རྒྱས་པའི་དབུས་སུ་སྐྱེས་པ་ཡི༔
པདྨའི་སྡོང་པོ་ཁྲི་འཕང་གསུམ་དང་ལྡན༔ ཡལ་ག་མེ་ཏོག་འབྲས་བུ་ཁུར་གྱིས་ལྕི༔ ཆུ་བྱ་སྣ་ཚོགས་ཐེག་གསུམ་ཆོས་སྒྲ་སྒྲོག༔ ཕན་ཚུན་ཆོས་ཀྱི་རོས་ཚིམས་གར་ཐབས་སྒྱུར༔ ཡལ་
འདབ་རེ་རེའང་མཆོད་པའི་ལྷ་མོས་བརྒྱན༔ སྙན་པའི་གླུ་དབྱངས་མཛེས་པའི་གར་གྱིས་མཆོད༔ རིག་འཛིན་དུ་མ་གསེར་གཡུ་བྱུ་རུ་ཡི༔ མདོག་མཚུངས་བུང་བའི་ཚུལ་བཟུང་ཐེག་

ཆེན་ཆོས༔ བརྡ་དང་སྟོབས་ཀྱིས་སྐལ་ལྡན་རྣམས་ལ་སྒྲོག༔ རིན་ཆེན་ནེའུ་སེང་བྲག་རིའི་ཚལ་གྱིས་བསྐོར༔ དེ་དག་རྣམས་ལ་དྲང་སྲོང་རིག་འཛིན་གནས༔ མ་ཡེངས་བསམ་
གཏན་ཏིང་འཛིན་རོས་གང་བའི༔ ཡེ་ཤེས་རྒྱ་མཚོ་ལྷུན་གྱིས་གྲུབ་པར་བཞུགས༔ ཕྱོགས་མཚམས་མ་ལུས་ཡེ་ཤེས་འོད་ཀྱི་གུར༔ རབ་མཛེས་མདངས་བཀྲ་རིམ་གསུམ་རྣམ་པར་གསལ༔
སྟེང་ཕྱོགས་ནམ་མཁའ་འོད་ཀྱི་སྤྲིན་ཕུང་ན༔ རིག་འཛིན་ལྷ་དང་མཁའ་འགྲོ་དཔག་མེད་ཀྱིས༔ བདུད་རྩིའི་ཁྲུས་གསོལ་མེ་ཏོག་མནྡཱ་ར༔ ཁ་དོག་སྣ་ཚོགས་ཆར་འབེབས་རོལ་མོ་
སྒྲོག༔ རི་བོ་ཆེན་པོ་པོ་ཏ་ལ་འདྲ་ཡི༔ ཇི་ལྟར་རབ་འབྱམས་དག་པའི་ཞིང་གི་དབུས༔ འོད་སྣང་དཀྱིལ་འཁོར་ཆུ་སྐྱེས་ཟླ་བའི་སྟེང་༔ སྐད་ཅིག་དྲན་རྫོགས་ཆུ་ལ་ཉ་འཕར་ལྟར༔
རང་རིག་ཧྲཱི་དཀར་མདངས་ལྡན་འོད་འཕྲོ་བས༔ རྒྱལ་བ་སྲས་བཅས་སྤྱན་དྲངས་ཧྲཱིཿལ་ཐིམ༔ སླར་འཕྲོས་འགྲོ་དྲུག་སྡུག་བསྔལ་སེལ་བྱས་ནས༔ དེ་ལྟར་འཕྲོ་འདུས་ཡོངས་སུ་གྱུར་

༄༅། །པ་ལས༔ བདག་ཉིད་ཐུགས་རྗེ་ཆེན་པོ་སྤྱན་རས་གཟིགས༔ པདྨ་དབང་ཕྱུག་ཞལ་གཅིག་ཕྱག་གཉིས་པ༔ དཀར་གསལ་མདངས་ལྡན་ཞལ་འཛུམ་བཞད་པའི་ཚུལ༔
ཕྱག་གཡས་མཆོག་སྦྱིན་དགོས་འདོད་རེ་བ་སྐོང་༔ གཡོན་པ་སྟ་ཟུར་ནས་བརྐྱང་གདན་འདིང་མཛད༔ པད་དཀར་ཡུ་བ་མཐེབ་མཛུབ་ལ་གནས་པའི༔ ཡལ་ག་ལོ་འདབ་སྙན་ཤལ་
ཕྱོགས་ཀུན་མཛེས༔ སྲིད་ཞིར་མི་གནས་ཞབས་གཉིས་བརྐྱངས་བསྐུམས་ཚུལ༔ ཡིད་འོང་མཚན་དང་དཔེ་བྱད་ལྷུན་གྱིས་གྲུབ༔ སྨིན་མཚམས་མཛོད་སྤུ་འོད་ལྔའི་ཐིག་ལེར་འཁྱིལ༔ 
ཞི་ཚུལ་དགུ་ལྡན་རྒྱན་ཆ་བཅུ་གསུམ་འཆང་༔ དབུ་སྐྲ་ཐོར་ཚུགས་ཟུར་ཕུད་ནོར་བུས་སྤྲས༔ ཀུན་ནས་བཀྲག་མདངས་འོད་དང་གཟི་བརྗིད་འབར༔ ཐུགས་རྗེའི་བརྩེ་བས་འགྲོ་ལ་
ལྷག་གེར་གཟིགས༔ འོད་ཕུང་སྟུག་པོ་སྤྲིན་ལྟར་འཁྲིགས་པའི་ནང་༔ འགག་མེད་ཆོས་ཀྱི་སྐུ་དང་དབྱེར་མེད་བཞུགས༔ དྷཱི༔ སྤྱི་བོ་བདེ་ཆེན་འཁོར་ལོའི་ལྟེ་བ་ལ༔ སྐུ་ཡི་རྡོ་རྗེ་

རྣམ་སྣང་དཀར་བའི་ཞལ༔ རང་འདྲའི་འོད་ཀྱི་ཡུམ་དང་སྙོམས་པར་ཞུགས༔ ཕྱག་གཡས་འཁོར་ལོ་གཡོན་པས་དྲིལ་བུ་བསྣམས༔ མགྲིན་པར་ལོངས་སྤྱོད་པདྨ་དམར་པོའི་དབུས༔
གསུང་གི་རྡོ་རྗེ་སྣང་མཐའ་དམར་བའི་ཞལ༔ རང་འདྲའི་འོད་ཀྱི་ཡུམ་དང་སྙོམས་པར་ཞུགས༔ ཕྱག་གཡས་པདྨ་གཡོན་པ་དྲིལ་བུ་བསྣམས༔ ཐུགས་ཀར་ཆོས་འཁོར་རྡོ་རྗེའི་ལྟེ་
བར་ནི༔ ཐུགས་ཀྱི་རྡོ་རྗེ་མི་བསྐྱོད་སྔོ་བའི་ཞལ༔ རང་འདྲའི་འོད་ཀྱི་ཡུམ་དང་སྙོམས་པར་ཞུགས༔ ཕྱག་གཡས་རྡོ་རྗེ་གཡོན་པ་དྲིལ་བུ་བསྣམས༔ ཀུན་ཀྱང་ལོངས་སྤྱོད་རྫོགས་
སྐུའི་རྣམ་པར་བཞུགས༔ ཧྲཱིཿ ལྟེ་བར་སྤྲུལ་པའི་འཁོར་ལོའི་ཆོས་འབྱུང་དབུས༔ སྣ་ཚོགས་པད་ཉི་བམ་གྱི་གདན་སྟེང་དུ༔ གསང་བ་ཡེ་ཤེས་ཌཱཀྐི་སྐུ་མདོག་དམར༔ ཞལ་གཅིག་
ཁྲོ་འཛུམ་ཕྱག་བཞིའི་དང་པོ་གཉིས༔ གྲི་གུག་ཐོད་ཁྲག་ཐུགས་ཀར་དཀྲུག་ཅིང་གསོལ༔ ལྷག་མའི་ཕྱག་གཉིས་རལ་གྲི་ཁ་ཊྭཱཾ་ག༔ ཞབས་གཉིས་གར་སྟབས་ཕྱག་རྒྱ་ལྔ་ཡིས་བརྒྱན༔ ཕྱོགས་

༄༅། །བཞིར་པདྨ་འདབ་བཞི་ཉི་མའི་གདན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ མཐིང་སེར་དམར་ལྗང་ཕྱག་གཉིས་གྲི་ཐོད་དང་༔ དར་སྣས་སྨྲས་པའི་ཁཊྭཱཾ་གཡོན་ན་
འཆང་༔ ཞབས་རྣམས་འདོར་སྟབས་གྱེན་གཟིགས་ཚུལ་དུ་བཞུགས༔ ཀུན་ཀྱང་ཕྱག་རྒྱ་ལྔ་ལྡན་གར་ཉམས་ལྡན༔ གནས་ཡུལ་དུར་ཁྲོད་དྲུག་ཅུ་རྩ་བཞི་ཡི༔ དཔའ་བོ་རྣལ་འབྱོར་
གྲངས་མེད་ལྡན་པ་རྣམས༔ གཅིག་ཏུ་མ་ངེས་སྐུ་མདོག་ཕྱག་མཚན་བཅས༔ སྟེང་འོག་ཕྱོགས་མཚམས་འཁོར་གྱི་ཚུལ་དུ་སྟེ༔ མ་ལུས་ཏིལ་གྱི་གོང་བུ་ལྟ་བུར་བཞུགས༔ ཧྲཱི༔ རྡོ་
རྗེ་ལུས་ཀྱི་ཕུང་པོ་བྱེ་བྲག་ལྔ༔ ཡང་དག་རྫོགས་པའི་སངས་རྒྱས་ལྔ་རུ་གྲགས༔ དེ་བཞིན་ཁམས་ལྔ་རིགས་ཀྱི་ཡུམ་ཆེན་ལྔ༔ མིག་སོགས་དབང་པོའི་སྐྱེ་མཆེད་སེམས་དཔའ་ཡབ༔
ཡུལ་དུ་སྣང་དུས་རྟོག་པ་སེམས་མའོ༔ རེག་དང་ཚོར་བའི་རྟོག་པ་ཁྲོ་བོ་སྟེ༔ རྟག་དང་ཆད་པ་མུ་བཞི་ཁྲོ་མོ་འོ༔ ཉོན་མོངས་དྲུག་ནི་ཐུབ་དྲུག་དབང་ཕྱུག་མ༔ ཀུན་བཟང་མ་བཅོས་

ཀུན་ལ་ཁྱབ་པར་གདལ༔ སྐྱེ་འགག་གནས་དམིགས་འགྲོ་འོང་སྨོན་དང་འཇུག༔ མི་གནས་ཡེ་ཤེས་གསང་བ་ཐུགས་ཀྱི་ངང་༔ མཉམ་གཞག་མི་གཡོ་ཆོ་འཕྲུལ་རང་བྱུང་ཤར༔ སྣང་
བ་སྣང་བྱེད་ཞི་དང་ཁྲོ་བོར་བཞུགས༔ ཧྲཱི༔ བོདྷི་ཙིཏྟ་མཧཱ་སུ་ཁ་ཛྙཱ་ན་དྷཱ་ཏུ་ཨཱ༔ གཙོ་འཁོར་ལྷ་རྣམས་གསལ་བའི་གནས་གསུམ་དུ༔ ཨོཾ་ཨཱཿཧཱུྃ་གསུམ་དཀར་དམར་མཐིང་གས་མཚན༔
གཙོ་བོའི་ཐུགས་ཀའི་ཧི༔་ལས་འོད་འཕྲོས་བསམ༔ ཧྲཱིཿ གསལ་བརྟན་ཏིང་འཛིན་ཡེ་ཤེས་རོལ་པ་ལས༔ སྒྱུ་འཕྲུལ་གར་ལྡན་དཀྱིལ་འཁོར་ལྷ་ཡི་ཚོགས༔ དམིགས་མེད་མཁའ་ལྟར་དག་
པའི་ཕོ་བྲང་ནས༔ ཐུགས་རྗེ་སྨོན་ལམ་དབང་གིས་གཤེགས་སུ་གསོལ༔ ཨེ་ཧྱེ་ཧི་ལོ་ཀེ་ཤཱ་ར་བྷ་ག་བཱན་མ་ཧཱ་ཀཱ་རུ་ཎི་ཀཱ་དྲི་བྱ་ཧོཿ ཨེ་ཨཱ་ར་ལླི་ཧྲིཾ་ཧྲིཾ་ཛཿཛ༔ ཧྲཱི༔ གདོད་ནས་
གཉིས་མེད་མཉམ་པའི་ངང་ཉིད་ལས༔ བློ་སྦྱོང་ཕྱིར་དུ་དམ་ཚིག་ཡེ་ཤེས་སེམས༔ ཆུ་ལ་ཆུ་བཞག་སྒྱུ་མ་ཇི་བཞིན་དུ༔ དུ་མར་སྣང་ཡང་རོ་གཅིག་བརྟན་པར་བྱ༔ ཀཱ་ཡ་ཝཱ་ཀ་

༄༅། །ཙིཏྟཏིཥྛ་བཛྲ་ལྷན༔ ཨ་བྷི་ཥིཉྩ་ཧཱུྃ༔ ཧྲཱི༔ ཀུན་འདུས་ཐུགས་རྗེ་ཆེན་པོ་ལྷ་ཡི་ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོ་རྟོགས་བྱའི་ཕྱིར༔
སྲི་ཞུ་གུས་པས་འཕྲུལ་དགའི་ཚུལ་ཕྱག་འཚལ༔ ན་མོ་པུ་རུ་ཤ་ཡ་ཧོཿ ཨ་ཏི་པཱུ་ཧོཿ པྲཏིཙྪ་ཧོཿ ཧྲཱི༔ ཡེ་ཤེས་གླུ་བྲོ་དོན་གྱི་བརྡས་མཚོན་ནས༔ དགའ་བ་བཅུ་དྲུག་གླུ་དབྱངས་བྲོ་དང་གར༔
ཡང་དག་དོན་རྟོགས་རང་བྱུང་རང་ལ་མཆོད༔ རྟོགས་པའི་ཡེ་ཤེས་རང་གནས་བསྟན་དུ་གསོལ༔ མ་ཧཱ་ཛྷཱ་ན་ཏི་ཏེ་ཧཱུྃ༔ ཏེ་ཏེ་ཏེ་ན་ཧཱུྃ༔ ཧྲཱི༔ ཏིང་འཛིན་ཆོ་འཕྲུལ་ཡེ་ཤེས་རོལ་པ་ལས༔ 
ཕ་རོལ་ཕྱིན་པ་དྲུག་རྫོགས་མཆོད་པའི་སྤྲིན༔ ནམ་མཁའི་ཁམས་ཀུན་ལེགས་པར་བཀང་ནས་ཀྱང་༔ རང་བྱུང་ཐུགས་རྗེ་ཆེན་པོའི་ཚོགས་ལ་འབུལ༔ ཧྲཱི༔ བཛྲ་ཨཱ་ཧ་ར་ཨཱ་ཧ་ར་པུཥྤེ་
དྷུ་པེ་ཨཱ་ལོ་ཀེ་གནྡྷེེེནི་བི་དྱ་ཤཐཱ་པཱུ་ཛ་ཧོཿ ཧྲཱི༔ གསང་བ་ཡུམ་གྱི་བདེ་བ་དམ་པ་ནི༔ གཟུགས་སྒྲ་དྲི་རོ་རེག་བྱ་ཆོས་རྣམས་ཏེ༔ འདོད་ཡོན་མ་འགགས་རང་བྱུང་ལྷ་མོ་ཡི༔ བདེ་བའི་

དམ་པ་སེམས་ཀྱི་རྒྱུན་དུ་འབུལ༔ པཉྩ་ཀཱ་མ་གུ་ཎ་པཱུ་ཙ་ཧོཿ ཧྲཱི༔ རང་བྱུང་གདོད་ནས་གྲུབ་པ་རྫས་ཀྱི་མཆོད༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ༔ དག་མཉམ་རྟོགས་པར་རང་བྱུང་ལྔ་
ལ་མཆོད༔ སྐུ་གསུང་ཐུགས་ཀྱི་དངོས་གྲུབ་བསྩལ་དུ་གསོལ༔ སརྦ་པཉྩ་ཨ་མྲྀ་ཏ་ཁཱ་ཧི༔ ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཨོཾ་ཨཱཿཧཱུྃ་ཧྲཱི༔ ཁྱད་པར་རྨད་བྱུང་འདོད་ཡོན་རྣམ་ལྔ་དང་༔
འདོད་ཆགས་ཞེ་སྡང་གཏི་མུག་ང་རྒྱལ་སོགས༔ ཤ་ཁྲག་རུས་པའི་རྫས་སུ་ལྷུན་གྱིས་གྲུབ༔ སྐུ་གསུང་ཐུགས་ཀྱི་དམ་ཚིག་མཆོག་གི་རྟེན༔ ཟག་མེད་བདུད་རྩིའི་གཏོར་མ་ལོངས་སྤྱོད་རྒྱན༔
ལྷ་མཆོག་ཐུགས་རྗེ་ཆེན་པོའི་ཚོགས་ལ་འབུལ༔ མ་ཧཱ་བ་ལིཾ་ཏ་པཱུ་ཙ་ཁཱ་ཧི༔ ཧྲཱི༔ མཉམ་ཉིད་དག་པ་རྒྱལ་བའི་ཡེ་ཤེས་སྐུ༔ རྩོལ་མེད་རང་བྱུང་ཨཱ་ལི་ཀཱ་ལིའི་སྒྲ༔ རྟོག་
མེད་སྤྲོས་བྲལ་འོད་གསལ་ཐིག་ལེའི་ཐུགས༔ རྩོལ་དང་བྲལ་བ་ལྷུན་གྲུབ་ཡོན་ཏན་གཏེར༔ རང་བཞིན་མ་ངེས་ཕྲིན་ལས་ལྷུན་གྱིས་གྲུབ༔ ཁྱབ་བདག་མགོན་པོ་སྤྱན་རས་གཟིགས་ལ་

༄༅། །བསྟོད༔ ཧྲཱི༔ སྐྱེ་མེད་སྐུ་ཡི་རོལ་པ་འགག་པ་མེད༔ ཐུགས་རྗེ་སྤྲུལ་སྐུས་འཇིག་རྟེན་ཁྱབ་པར་འགེངས༔ ཞི་རྒྱས་དབང་དྲག་ཅིར་ཡང་སྟོན་མཛད་པ༔ པདྨ་
དབང་ཕྱུག་ཉིད་ལ་ཕྱག་འཚལ་བསྟོད༔ ཧྲཱི༔ གསང་བ་ཡེ་ཤེས་མཁའ་འགྲོ་ཀུན་གྱི་གཙོ༔ སྟེང་འོག་ཕྱོགས་བཞིར་རྣམ་འཕྲུལ་སྣ་ཚོགས་ཀྱིས༔ འཁོར་དུ་མཁའ་འགྲོ་འབུམ་སྡེའི་ཚོགས་
དང་བཅས༔ དངོས་གྲུབ་རྣམ་གཉིས་སྩོལ་ལ་ཕྱག་འཚལ་བསྟོད༔ གཙོ་བོའི་ཐུགས་ཀར་པདྨ་འདབ་དྲུག་དབུས༔ ལྟེ་བར་ཧྲཱིཿདང་འདབ་མར་ཡིག་འབྲུ་བཀོད༔ ཨོཾ་མཎི་པདྨེ་ཧཱུྃ༔
ཀུན་ཀྱང་དཀར་དམར་མདངས་ལྡན་འོད་འཕྲོ་གསལ༔ གསང་བར་ཌཱཀྐིའི་ཐུགས་ཀར་ཆོས་འབྱུང་དབུས༔ བཾ་ལས་ཁུག་པ་གསུམ་པོར་ཌཱ་ཀི་ནཱི༔ ཕྱོགས་ཀྱི་རིགས་བཞི་ཌཱ་ཀིའི་
ཐུགས་ཀ་རུ༔ དགའ་བ་འཁྱིལ་བ་གཡས་སུ་འཁྱིལ་བ་རེ༔ དེ་ཡི་ལྟེ་བར་སོ་སོའི་ས་བོན་བཀོད༔ ཧ་རི་ནི་ས་ཡིག་འབྲུ་གསལ་ཞིང་བསྐོར༔ ཨོཾ་མ་ཎི་པདྨེ་ཧཱུྃ་ཧྲཱིཿཌཱ་ཀི་ནི་ཧ་རི་ནི་

ས་ཧཱུྃ༔ གཙོ་ལས་འོད་འཕྲོས་འཁོར་གྱི་ས་བོན་གཡོས༔ ཀུན་ལས་འོད་འཕྲོས་རྒྱལ་བའི་ཐུགས་དམ་བསྐུལ༔ ཀུན་ཀྱང་ལྷ་ཡི་ངོ་བོར་བཀུག་ལ་བསྟིམ༔ སྔགས་ཀྱི་སྒྲ་སྒྲོག་
དིར་དིར་སྟོང་ཁམས་ཁེངས༔ གང་ཤར་འཛིན་མེད་སྙིང་རྗེའི་ངང་ནས་བཟླས༔ བསྙེན་པ་བྱེ་ལྔ་སྒྲུབ་པ་བྱེ་གཉིས་ཀྱིས༔ རྟགས་དང་མཚན་མ་ཡ་མཚན་བརྗོད་ལས་འདས༔ སྐྱེ་བ་གཅིག་གིས་བདེ་བ་ཅན་དུ་འཁོད༔ ཐེ་ཚོམ་མེད་དོ་
སྙིང་དུ་ས་མ་ཡ༔ ཐུན་མཚམས་མཆོད་གཏོར་འབུལ་ཞིང་བསྟོད་པ་བྱ༔ ས་མ་ཡ༔ རྒྱ་རྒྱ་རྒྱ༔ ཧྲཱི༔ སརྦ་ཏ་ཐཱ་ག་ཏེ་ལོ་ཀེ་ཤཱ་ར་མཎྜལ་ཨགྷཾ་པྲ་ཏཱིཙྪ་ཨཱཿཧཱུྃ༔ པཱ་དྱཾ་པྲ་ཏིཙྪ་ཨཱཿཧཱུྃ༔ པུཤྲཱི་པྲ་ཏིཙྪ་ཨཱཿཧཱུྃ༔ 
དྷུ་པེ་པྲ་ཏཱིཙྪ་ཨཱཿཧཱུྃ༔ ཨཱ་ལོ་ཀེ་པྲ་ཏིཙྪ་ཨཱཧཱུྃ༔ གནྡྷེ་པྲ་ཏཱིཙྪ་ཨཱཿཧཱུྃ༔ ནེེ་བེ་དྱ་པྲ་ཏཱིཙྪ་ཨཱཿཧཱུྃ༔ ཤབྟ་པྲ་ཏཱིཙྪ་ཨཱཿཧཱུྃ༔ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཨཱཿཧཱུྃ༔ རིན་ཆེན་སྣོད་ནང་
འབྱོར་ཚོགས་གཏོར་མ་བཤམ༔ བསང་སྦྱང་བྱིན་བརླབ་རྒྱ་ཆེན་མང་དུ་སྤེལ༔ ཧྲཱི༔ སྐྱེ་མེད་ཆོས་དབྱིངས་རོལ་པ་ཆེན་པོའི་གནས༔ མ་འདྲེས་ཡོངས་རྫོགས་སྤྲུལ་པའི་ཞིང་ཁམས་ནས༔ ཐུགས་

༄༅། །རྗེ་ཆེ་མངའ་བླ་མ་ཡི་དམ་ལྷ༔ མཁའ་འགྲོ་དམ་ཅན་མ་ལུས་གཤེགས་སུ་གསོལ༔ ཧྲཱི༔ ལོ་ཀེ་ཤཱ་ར་ས་མ་ཡ་ཛཛ༔ ཉི་ཟླ་པདྨའི་གདན་སྟེང་དགྱེས་པར་བཞུགས༔
གུས་པས་ཕྱག་འཚལ་ཕྱི་ནང་མཆོད་པའི་ཚོགས༔ ཨརྒྷཾ་མེ་ཏོག་སྤོས་མེ་དྲི་ཆབ་དང་༔ ཞལ་ཟས་རོལ་མོ་གཟུགས་སྒྲ་དྲི་རོ་རེག༔ ཆོས་དང་སྨན་གཏོར་རཀྟ་ཚོགས་མཆོད་ཀྱིས༔ བླ་
མ་རིག་འཛིན་ཡི་དམ་མཁའ་འགྲོ་དང་༔ དམ་ཅན་སྲུང་མའི་ཚོགས་ཀྱི་ཐུགས་དམ་བསྐང་༔ ཨོཾ་ཨཱཿཧཱུྃ་ཧྲཱིཿགུ་རུ་ལོ་ཀེ་ཤཱ་ར་དྷེ་བ་ཌཱ་ཀི་ནི་དྷརྨ་པཱ་ལ་ས་མ་ཡ་ཌཱ་ཀི་ནཱི་སརྦ་པཱུ་ཙ་ག་ཎ་ཙཀྲ་བ་
ལཾ་ཏ་ཁ་ཁ་ཁཱ་ཧི་ཁཱ་ཧི༔ ཧྲཱི༔ ཙནྡན་གུར་གུམ་ག་བུར་གླ་རྩི་དང་༔ གསེར་དངུལ་ཟངས་ལྕགས་མུ་ཏིག་བེདཱུར་བཅས༔ ཤ་ལྔ་བདུད་རྩི་དཔལ་གྱི་གཏོར་མ་དང་༔ གཞན་ཡང་སྤྱན་གཟིགས་
མཆོད་སྤྲིན་སྣ་ཚོགས་འབུལ༔ ཧྲཱི༔ ཡང་དག་རྟོགས་པའི་ཡེ་ཤེས་རྣམ་པ་ལྔ༔ ཞི་གནས་ལྷག་མཐོང་ཏིང་འཛིན་བསམ་མི་ཁྱབ༔ དགེ་བཅུ་རྣམ་དག་སྤྱོད་པའི་དགྱེས་མཆོད་ནི༔

ཐུགས་རྗེ་ཆེན་པོའི་ལྷ་ཚོགས་འཁོར་བཅས་བཞེས༔ ཨོཾ་ཨཱཿཧཱུྃ་སརྦ་ཛྙཱ་ན་ག་ཎ་ཙཀྲ་པཱུ་ཛ་ཧོཿ ཧྲཱི༔ ཐུགས་རྗེ་ཆེན་པོ་པདྨ་དབང་ཕྱུག་སྐུ༔ སྐུ་མདོག་དཀར་གསལ་འགྲོ་ཀུན་མུན་པ་སེལ༔
ཐུགས་རྗེའི་སྤྱན་གྱིས་འགྲོ་ལ་རྣམ་པར་གཟིགས༔ འགྲོ་བ་འདུལ་མཛད་ཉིད་ལ་ཕྱག་འཚལ་བསྟོད༔ ཧྲཱི༔  ཐུགས་རྗེ་ཆེན་པོ་འཇིག་རྟེན་དབང་ཕྱུག་སྐུ༔ གར་གྱི་དབང་ཕྱུག་པདྨ་གསུང་གི་ལྷ༔
སྐྱོན་བྲལ་དྲི་མེད་ཐུགས་ཀྱི་རྡོ་རྗེ་ཉིད༔ སྐུ་གསུམ་མངོན་དུ་གྱུར་ལ་ཕྱག་འཚལ་བསྟོད༔ ཧྲཱི༔ སྤྱི་མགྲིན་ཐུགས་དབུས་རྡོ་རྗེ་གསུམ་གྱི་ལྷ༔ ཡབ་ཡུམ་འཁྲིལ་སྦྱོར་བདེ་བའི་ཉམས་དང་ལྡན༔ 
ལྟེ་བར་གསང་བ་ཡེ་ཤེས་ཌཱ་ཀི་མ༔ ཕྲིན་ལས་རྣམ་བཞིའི་མཁའ་འགྲོར་བཅས་ལ་འདུད༔ ཕྱོགས་བཅུ་དུས་གསུམ་རྒྱལ་བ་སྲས་བཅས་དང་༔ ཐུགས་རྗེ་ཆེན་པོའི་ལྷ་ཚོགས་མ་ལུས་ཀུན༔
སྒྲུབ་མཆོག་བདག་ལ་དབང་བསྐུར་བྱིན་གྱིས་རློབས༔ གཉིས་མེད་དོན་གྱི་དངོས་གྲུབ་སྩལ་དུ་གསོལ༔ ཨོཾ་ལོ་ཀེ་ཤྭ་ར་ས་མ་ཡ༔ མ་ནུ་པཱ་ལ་ཡ༔ ལོ་ཀེ་ཤྭ་ར་ཏྭེ་ནོ་པ་ཏིཥྛ་དྲི་བྷོ་མེ་བྷ་བ༔ སུ་ཏོ་

༄༅། །ཥྱོ་མེ་བྷ་བ༔ སུ་པོ་ཥྱོ་མེ་བྷ་བ༔ ཨནུ་རཀྟོ་མེ་བྷ་བ༔ སརྦ་སིདྡྷི་མྨེ་པྲ་ཡཙྪ༔ སརྦ་ཀརྨ་སུ་ཙ་མེ༔ ཙིཏྟཾ་ཤྲི་ཡ་ཀུ་རུ་ཧཱུྃ༔ཧ་ཧ་ཧ་ཧ་ཧོཿ བྷ་ག་བཱན་སརྦ་ཏ་ཐཱ་ག་ཏ་ཧྲི་ད་
ཡ༔ ལོ་ཀེ་ཤྭ་ར་མ་མེ་མུཉྩ་བཛྫི་བྷ་བ༔ མ་ཧཱ་ས་མ་ཡ་ས་ཏཱ་ལོ་ཀེ་ཤྭ་ར་ཨཱ༔ དེ་རྗེས་རྣམ་པ་གསལ་བ་ལྷ་ཉིད་ལ༔ ཡིད་ནི་རྩེ་གཅིག་མཉམ་པར་བཞག་པར་བྱ༔ ལུས་ནི་སྣང་སྟོང་སྒྱུ་མ་
ལྷ་ཡི་སྐུ༔ ངག་ནི་གྲགས་སྟོང་གཞོམ་མེད་རྡོ་རྗེ་ཡི༔ འཕོ་ཆེན་བཅུ་གཉིས་དབུ་མར་རྫོགས་པར་བྱེད༔ སེམས་ནི་གསལ་སྟོང་རང་བཞིན་རྣམ་ཐར་གསུམ༔ སྙིང་པོ་རིག་པ་སྐུ་དང་ཡེ་ཤེས་ལྔ༔
སྐྱེ་འཆི་མེད་པའི་གཡུང་དྲུང་ཉིད་དུ་གསལ༔ ཉམས་དང་ལྡང་དུས་འོད་གསལ་སྒྱུ་ལུས་བསྒོམ༔ མ་ཡེངས་དྲན་པའི་ལྕགས་ཀྱུས་རྟག་ཏུ་བཟུང་༔ ནད་གདོན་བགེགས་ཞི་ཚེ་རིང་ནད་དང་བྲལ༔ རྨི་
ལམ་ཉི་ཤར་མེ་ཏོག་ཐོད་དུ་བཅིངས༔ རྡོ་རྗེ་དྲིལ་བུ་ཅང་ཏེའུ་བཀྲོལ་བ་དང་༔ ཟས་ནོར་ཚོགས་འདུ་ཉམས་དགའ་ཤེས་པ་གསལ༔ ཀུན་ལ་བྱམས་ལྡན་མོས་གུས་དག་སྣང་འཆར༔ རྗེས་ལ་སྣོད་

བཅུད་སྙིང་གའི་ཧྲཱིཿལ་བསྡུ༔ ཧྲཱི༔ ཡང་མི་དམིགས་རྡོ་རྗེ་གསང་བའི་མཁར༔ སྟོང་གསལ་རིག་པ་མ་བཅོས་ཆོས་སྐུར་གདལ༔ ལྡང་ཚེ་ཐུགས་རྗེ་ཆེན་པོ་ཉིད་དུ་གྱུར༔ གནས་གསུམ་འབྲུ་
གསུམ་སྔགས་ཀྱིས་སྲུང་བ་སྟེ༔ སྣོད་བཅུད་ཞིང་དང་འགྲོ་བ་ལྷ་རུ་བལྟ༔ དམིགས་མེད་བསྔོ་བ་སྨོན་ལམ་ཤིས་པ་བརྗོད༔ ས་མ་ཡ༔ རྒྱ་རྒྱ་རྒྱ༔ པདྨ་དྲྭ་བ་ཅན་གྱི་རྒྱུད་ནས་བཅད་པ་འདི་འདྲའི་གདམས་པ་རྙེད་པའང་དཀའ༔ རྗེ་
འབངས་རྣམས་ཀྱིས་གསང་བའི་ཉམས་ལེན་མཛོད༔ མཚོ་རྒྱལ་ཡི་གེར་བྲིས་ཤིག་ས་མ་ཡ༔ བློ་ལྡན་ཤེས་རབ་ཅན་དང་འདི་འཐད་ནས༔ ཕྱི་མའི་འགྲོ་བ་འདྲེན་པའི་དཔལ་དུ་འགྱུར་བར་ཤོག༔ ས་མ་ཡ༔ རྒྱ་རྒྱ་རྒྱ༔ སྤྲུལ་སྐུ་ཤེས་རབ་འོད་ཟེར་གྱིས་བསམ་
ཡས་གཙུག་ལག་ཁང་གི་རང་བྱོན་རྣམ་པར་སྣང་མཛད་ཀྱི་སེང་ཁྲིའི་ལོག་ནས་སྤྱན་དྲངས་པའོ། །རྗེ་དེ་ཉིད་ཀྱིས་སེར་ཤོག་ལེབ་ནས་དག་པར་ཕབ་པའོ། །

འུ་འུ་འུ༔ ༔ཐུགས་རྗེ་ཆེན་པོ་པདྨ་དབང་ཕྱུག་ལས༔ ལོ་རྒྱུས་ཕྱི་ནང་གསང་བ་བཞུགས་སོ༔

འུའུའུ༔ ༔ ༔ རྣརྟ།དྷ༔ འགྱུར་མེད་དུས་སུ་མཉམ་ཉིད་ལས༔ རང་རྩལ་མ་འགག་ཆོས་དབྱིངས་སུ༔ རྒྱལ་བ་རྣམ་སྣང་འོད་ཀྱི་སྐུ༔ དག་པའི་འཁོར་ལ་བརྡ་ཆོས་སྟོན༔
རྡོ་རྗེ་སྙིང་པོས་བཀའ་རྣམས་བསྡུས༔ ཡེ་ཤེས་བཞི་དང་བཅས་པའི་འོད༔ མངོན་དགའ་དཔལ་ལྡན་བདེ་བ་ཅན༔ ལས་རབ་ཀུན་རྫོགས་སངས་རྒྱས་ཞིང་༔ སྤྲུལ་པའི་འཁོར་
ལ་ཆོས་འཁོར་བསྐོར༔ རང་རང་བཀའ་ཡི་བསྡུ་བ་ཉིད༔ ཀུན་གཞི་ལས་མདངས་ལས་ཀྱི་རླུང་༔ འཇིག་རྟེན་དྲུག་སོགས་ཕྱོགས་བཅུ་ན༔ སངས་རྒྱས་སྤྲུལ་པ་དུ་མ་ཡིས༔
གང་ལ་གང་འདུལ་ཆོས་འཁོར་བསྐོར༔ འཛམ་གླིང་ཞིང་ཁམས་བྱེ་བྲག་བརྒྱར༔ སྣང་མཐའི་སྤྲུལ་པ་པད་འབྱུང་གནས༔ འགྲོ་ཀུན་འདུལ་ཕྱིར་དོན་ལ་དགོངས༔ ཁྱད་པར་

འུའུའུ༔ བོད་ཡུལ་ཁ་བ་ཅན༔ དམ་པའི་ཆོས་ལ་འགོད་པའི་རྒྱུ༔ སྔོན་གྱི་སྨོན་ལམ་མཐུ་བཙན་པས༔ ཆོས་རྒྱལ་ཁྲི་སྲོང་ལྡེའུ་བཙན་གྱིས༔ མུན་གླིང་སྤྱན་དྲངས་
ས་གཞི་བཏུལ༔ སྟག་གི་ལོ་བཟུང་བསམ་ཡས་མཛད༔ རྟ་ཡི་ལོ་ལ་མངའ་གསོལ་གྲུབ༔ བོད་ཀྱི་ས་གནད་ཐམས་ཅད་དང་༔ གནས་ཆེན་ཀུན་ཀྱང་བྱིན་གྱིས་བརླབས༔ རྒྱུ་
འབྲས་ཆོས་ཟབ་མང་དུ་བསྟན༔ དེ་ལྟར་ལོ་མང་འདས་པའི་དུས༔ དཔལ་གྱི་བསམ་ཡས་དབུ་རྩེ་རུ༔ འཇམ་དབྱངས་སྤྲུལ་པ་མངའ་བདག་དང་༔ དཔལ་གྱི་སྤྲུལ་པ་ལྷ་སྲས་
དང་༔ རྣམ་སྣང་སྤྲུལ་པ་པ་གོར་དང་༔ དབང་ཆོས་སྤྲུལ་པ་རྒྱལ་བའི་དབྱངས༔ དབྱངས་ཅན་སྤྲུལ་པ་མཚོ་རྒྱལ་ལྔས༔ ཆོས་ཀྱི་འཁོར་ལོ་རྒྱ་ཆེན་བསྐོར༔ རིན་ཆེན་གསེར་

གཡུའི་མཎྜལ་ཕུལ༔ ཕྱག་དང་བསྐོར་བ་མང་བྱས་ནས༔ གུས་པའི་ཡིད་ཀྱི་མགྲིན་གཅིག་ཏུ༔ བོད་ཡུལ་སྤྱན་རས་གཟིགས་ཀྱི་ཞིང་༔ དེར་གནས་འགྲོ་བ་འདུལ་བ་ལ༔ མགོན་པོ་དེ་ལས་གཞན་
མེད་པས༔ དགོངས་ནས་གདམས་པ་མང་གསུངས་ཀྱང་༔ དེ་དུས་པདྨ་འབྱུང་གནས་ཀྱི༔ པདྨ་བརྩེགས་པའི་དབང་རྒྱུད་དང་༔ པདྨ་དྲྭ་བའི་རྒྱུད་ཆེན་ལ༔ བསྐྱེད་རྫོགས་ལམ་གྱི་ཟབ་གནད་
བཅས༔ བདག་ཅག་རྣམས་ལ་བཀའ་བསྩལ་ཞུ༔ མ་འོངས་ལ་དགོངས་ཟབ་གནད་བཅས༔ ཤིན་ཏུ་གསང་རྒྱ་ཟབ་ནུས་ནི༔ ཕྱི་མའི་མཐར་ཐུགས་གྱུར་པ་ན༔ འགྲོ་ལ་ཕན་པ་དཔག་མེད་པས༔ 
གསེར་ཁང་རྣམ་སྣང་འོག་གཞི་ལ༔ རྒྱ་ཡི་རིམ་པ་གསུམ་དུ་བཏབ༔ དགེ་བསྙེན་ཆེན་མོ་ཉིད་དང་ནི༔ སྐུ་ཡི་རྒྱལ་ཆེན་ཚོགས་ལ་གཏད༔ ལན་གཅིག་དུས་ཀྱི་ཐ་མ་ལ༔ པདྨ་ང་ཡི་ཐུགས་ཀྱི་
སྲས༔ འོད་ཟེར་མིང་ཅན་འབྱུང་བ་ན༔ དུས་གནད་རྟེན་འབྲེལ་མ་འཕྱུགས་ཚེ༔ གདམས་པ་འདི་ཡི་བཀའ་རྒྱ་སྤེལ༔ དེ་དང་དུས་མཚུངས་ལས་ཅན་ནི༔ ནུས་ལྡན་མིང་འཛིན་བྱ་ལོ་བ༔ བདེ་

འུའུའུ༔ ༔ཆེན་མཚན་ཅན་སྦྲུལ་ལོ་བ༔ མདོ་སྔགས་མིང་འཛིན་གྱི་ལོ་བ༔ བཀྲ་ཤིས་རྗེས་མཆོག་ལུག་ལོ་བ༔ མི་མོ་ཡིད་སྡུག་རྟགས་མཚན་ཅན༔ གཞན་ཡང་ལས་ཅན་སྐྱེས་བུ་འགའ
ཕྱོགས་རྣམས་ངེས་མེད་ཀུན་ནས་འབྱུང༔ ཆོས་འདི་སྤེལ་ནས་འགྲོ་མང་གྲོལ༔ ཐེ་ཚོམ་མེད་དོ་ས་མ་ཡ༔ ལས་སྨོན་འབྲེལ་པའི་དབང་གིས་ནི༔ ཚེ་དབང་ལྷ་བཟང་འདི་ཉིད་ཀྱང་༔ མ་འོངས་བཞི་
བཅུ་ཁ་རལ་དུས༔ རྡོ་རྗེ་ཚེ་ཡི་མིང་འཛིན་ཞིང་༔ འཇིག་རྟེན་དྲེགས་པའི་ལས་ལ་སྤྱོད༔ རང་སྡུག་རང་གི་མ་སྤྱད་ན༔ ངན་སོང་དམྱལ་ཁམས་བཟོད་དཀའ་དེར༔ སུས་ཀྱང་བསྒྱུར་བར་ནུས་པ་མིན༔ 
འཁོར་མང་ཁྲོད་ན་རང་མགོ་གཅེས༔ ད་ལྟའི་སྡུག་བསྔལ་བརྒྱ་ཡི་བར༔ གྲི་མཚོན་བཅད་གཏུབ་མཐའ་མེད་ལས༔ དམྱལ་བའི་སྡུག་བསྔལ་ཡུད་ཙམ་འཇིགས༔ གསང་བ་གཅིག་སྒྲུབ་སྨོན་ལམ་
ཆོས༔ ཉམས་སུ་བླང་བའི་སྡིག་པ་འདག༔ ཨེ་མ་འདི་འཕྲད་སྐལ་ཆེན་ཉིད༔ འདི་བསྒྲུབ་བར་དོའི་འཇིགས་སྐྲག་ཞི༔ སྐྱེ་བའི་མཐའ་མ་འདི་ཡིས་ཆོད༔ ལེ་ལོ་སྤོངས་ལ་དམ་ཚིག་སྲུངས༔ སྒྲ་

སྙན་འདྲ་བའི་གནས་སྒོ་རུ༔ འཇིག་རྟེན་དབང་ཕྱུག་སྤྲུལ་པ་ཉིད༔ ཨ་སྦས་མིང་ཅན་འབྱུང་འགྱུར་ནས༔ ལྷོ་བྱང་གློ་བུར་རྒྱལ་པོ་བྱེད༔ སྒྲུབ་པའི་སྙིང་པོ་བསྟན་པ་འཛུགས༔ མི་ལོ་ལྔ་བཅུར་བདེ་
ལ་འགོད༔ སྐྱེ་བའི་རྟེན་འབྲེལ་མ་འགྲིགས་ནས༔ ཡུལ་དེར་དར་འཕྲོར་རྒུད་པ་དང་༔ ཐ་མ་རླུང་གིས་ཁྱེར་དུ་འགྲོ༔ ར་ས་འཕྲུལ་སྣང་ཇོ་བོ་ཡི༔ སྐུ་ལ་རྒྱབ་ཕྱོགས་བྱམས་ཆེན་གྱི༔ སྤྱི་གཙུག་ཐུབ་
པ་བདུད་འདུལ་གྱིས༔ རབ་གནས་ལྡན་པར་བཞུགས་གྱུར་ན༔ བདེ་སྐྱོང་བཀྲ་ཤིས་གཡུལ་རྒྱལ་གྱིས༔ ཡུལ་དེར་བདེ་སྐྱིད་དར་རྒྱས་འབྱུང་༔ དམར་པོའི་རི་དང་ལྕགས་པོའི་རི༔ ལམ་སྲང་འཕྲང་
ལ་རྔ་དང་ནི༔ དྲིལ་བུ་བརྒྱན་ནས་དེ་བས་སྔགས༔ དཔལ་གྱི་ར་ས་འཕྲུལ་སྣང་ལ༔ འབྱུང་བ་ཆུ་སྐྱོན་འབྱུང་ནས་ནི༔ མ་གྲོས་ཀླུ་ཡི་གདན་འདྲེན་དུས༔ གཙང་ཆབ་གཡས་ལག་བརྐྱང་བའི་ཚེ༔
འུར་རྡོའི་སྟེང་དུ་ཤོ་བཞག་འདྲ། སྨོན་ལམ་གདན་བཞུགས་ཕུལ་བས་བཟློག༔ ཀླུ་རྒྱལ་དུང་མགྲིན་ཞུ་འབུལ་དུས༔ གཙང་པོ་གཡས་ལག་རགས་གིས་བཅད༔ རགས་ཁར་ཁྲོ་ཆུའི་མཆོད་རྟེན་ནི༔

འུའུའུ༔ ༔ལྕམགོ་མང་བརྩིག་ན་དུང་མགྲིན་བཟློག༔ གཙང་ཆབ་ཕྱེད་དུ་གྱེས་པའི་ཚེ༔ ལྤགས་རློན་སྟེང་དུ་བྲེ་བཞག་འདྲ༔ ཀླུ་རྒྱལ་གླང་སྣས་གདན་འདྲེན་དུས༔ ཆུ་རགས་གང་བསྐོར་ལྟ་བུར་
བརྩེག༔ སྟོབས་ལྡན་བཀག་ནི་ཟུར་གསུམ་པ༔ རགས་མགོར་བརྩིག་ན་གླང་སྣ་བཟློག༔ གཙང་ཆབ་རག་སྒོ་བསྒལ་བའི་ཚེ༔ གྱི་ལིང་ཐང་ལ་མཆོངས་བ་འདྲ༔ གདོལ་བས་བསུ་བ་བྱེད་པའི་ཚེ༔
གཞི་ལྡེའི་ལྡིང་བའི་གཡབ་མོ་བྱ༔ རགས་སྟེང་རྩ་བརྒྱད་མཆོད་རྟེན་བརྩིག༔ གདོལ་བའི་སྤྱན་འདྲེན་བཟློག་པར་འགྱུར༔ གཙང་ཆབ་བསྐོར་བ་བྱེད་པའི་དུས༔ རང་ཐག་སྟེང་དུ་ཕུལ་བཞག་འདྲ༔ 
ཀླུ་རྒྱལ་མ་གྲོས་གདན་འདྲེན་ཡིན༔ ཆུ་རགས་གཙུག་ལག་ཟུར་བཞིས་བསྐོར༔ ཟུར་བཞི་ཀུན་ཏུ་མཐོ་བཞི་བརྩིག༔ རྒྱལ་ཆེན་བཞི་ལ་གཏེར་ཡང་གཏད༔ གཤིན་རྗེ་རྟ་མགྲིན་བདུད་རྩི་འཁྱིལ༔
སྟོབས་ཆེན་བཞི་ལ་མངའ་གསོལ་ན༔ དེ་ལྟར་བགྱིས་པས་རེ་ཞིག་བཟློག༔ དེ་དག་བཟློག་བྱེད་གཉན་པོ་ལ༔ རིམ་པས་སྟོབས་ལྡན་སྐྱེས་བུ་འབྱུང་༔ དེ་རྣམས་འབྱུང་བའི་སྔ་ལྟས་སུ༔ ར་སའི་ལྷོ་

ཕྱོགས་གློ་འབུར་དུ༔ ཕྱག་སྟོང་སྤྱན་སྟོང་སྐུ་བཞེངས་དང་༔ ར་མོས་ཞིག་གསོས་བྱེད་པར་འགྱུར༔ བསམ་ཡས་རྒྱལ་ཁྲིམས་ཉམས་པ་དང་༔ མི་སྲུན་སྐྱེ་བོ་ལ་བརྟེན་ནས༔ ཁྲ་འབྲུག་རབ་གནས་
ཞིག་པ་དང་༔ ཕྱོགས་ཀུན་འབངས་གིས་དབོན་པོ་འབེབས༔ དཔོན་གྱི་གཡོག་ལ་ཁྲིམས་མེད་སྤྱོད༔ བོད་ཁམས་འཁྲུག་ཅིང་མི་དགེ་དར༔ ནད་མུག་མཚོན་གསུམ་བསྐལ་པ་འབྱུང་༔ སྡེ་བརྒྱད་
འཁྲུགས་ཅིང་འབྱུང་བ་གཡོ༔ ཆུ་འབྲུག་ར་སའི་གཙུག་ལག་འཇིག༔ མེ་འཁྲུགས་བསམ་ཡས་གཙུག་ལག་འཇིག༔ རླུང་འཁྲུགས་བྱེ་མ་ཕྱུར་ནས་ནི༔ དགེ་རྒྱལ་བྱེ་མས་བསྣུན་པར་འགྱུར༔ ཁ་
རག་མཁའ་འགྲོའི་ཕུག་ཏུ་ནི༔ འཕན་པོའི་ཡུལ་ཀུན་རིམ་འགྲོར་འབད༔ སྲུང་ཟློག་ཟད་མནན་དགྲ་ལ་བསྒྱུར༔ དུས་འཁྲུགས་ནད་ཞི་ལོ་ལེགས་འབྱུང་༔ ཧོར་སོག་སོ་ཁ་ལུད་དོགས་ལ༔ འཕན་
ཡུལ་བསྟོད་སྨད་ཚེས་བཅུ་ཡི༔ དུས་ཀྱི་རིམ་པར་བརྩོན་པར་བསྐྱེད༔ ར་བསྒྲེངས་སུམ་མདོའི་ས་གནད་ལ༔ ཐུབ་པ་བདུད་འདུལ་རིགས་གསུམ་མགོན༔ མཁའ་འགྲོ་བཅུ་ཡི་རྡོ་ལྷ་བཞེངས༔

འུའུའུ༔ ༔གནན་བསྲེགས་འཕངས་གཟེར་ལས་རྣམས་བྱ༔ དེ་ལྟར་མ་གྲུབ་ཧོར་གནས་འཆར༔ ལོ་ཉེས་མུ་གེ་སད་སེར་རྒོད༔ དབུས་རུ་ཐང་སྐྱར་མཆོད་རྟེན་བཞེངས༔ སྲི་མནན་སྲན་རྒྱབ་
སྨོན་ལམ་བཏབ༔ ལས་གྲུབ་དེར་མོས་རྐྱེན་བྱས་འཁྲུག༔ བཀའ་བསྩལ་གཙུག་ལག་མ་སོས་ན༔ འབྲི་ན་འཁྲུག་ཅིང་བྱང་སེམས་གསོད༔ དུས་ཀྱི་འཁྲུག་རྩོད་ཕྱོགས་དེར་འབྱུང་༔ རིགས་གསུམ་
སྐུ་དང་ཀླུ་གཏེར་བཞུགས༔ རྣམ་ཐོས་ཐུགས་རྗེ་ཆེན་པོ་བསྒྲུབ༔ དཔེ་རུས་ཤར་གྱི་ཕྱོགས་དག་ལ༔ རི་བོ་མུམ་ཟླུམ་ཉིད་ལ་ནི༔ དོན་འགྲུབ་སྐུ་དང་བརྔན་གྱིས་མཆོད༔ བདུད་དཔུང་ཟློག་སྲུང་
བཀའ་ཡང་སྒྲོག༔ དེ་ལྟར་མྱུར་བར་མ་བསྒྲུབ་ན༔ མཐའ་དབུས་ཧོར་དམག་གཟན་ཁ་ཟུག༔ ཧ་རི་མ་ནུས་འཇོམས་སུ་ཉེ༔ འགྲོ་རྣམས་ཉམས་ཐག་ཆོ་ངེས་འདེབས༔ ཡེར་པར་ཚེ་འཆི་ཨུན་
གསུམ་དང་༔ མཁའ་འགྲོ་དག་གིས་བསྒྲུབ་པ་དང་༔ ཆ་ཙེ་དགུའི་འོག་ཧོར་སོག་མནན༔ སྟོད་ལུང་གཞུང་པར་བུམ་གཏེར་བཞུགས༔ ལྷ་རྩེའི་བྲག་ལ་གཤིན་རྗེ་ཡི༔ མེ་བྱི་ནས་བཟུང་ལོ་རེ་བཞིན༔

གཤིན་རྗེ་སྲུང་ཟློག་མནན་ལ་འབད༔ དུས་ཡོལ་བར་ཆད་དབང་སོང་ན༔ ཡུལ་དེར་དགྲ་འདྲེ་ནད་མུག་ལྡང༔ གོ་གོ་རི་ཡི་རྣམ་ཤེས་ཕུག༔ ཐུགས་རྗེ་ཆེན་པོ་གཙོ་འཁོར་དགུ༔ མདུན་དུ་པདྨ་ཐལ་
སྦྱར་བཞིན༔ མཆིམས་ཕུར་དབང་ཆེན་སྒྲུབ་པ་ཚུགས༔ ཧས་པོ་རི་རྩེར་ལྷ་གསུམ་བཞེངས༔ བསངས་དང་གསེར་སྐྱེམས་བཀའ་ནན་བྱ༔ གཡས་རུ་གཙང་འགྲམ་ལྷ་ཁང་གི༔ མཐའ་ནས་གསོ་
ཞིང་རིགས་གསུམ་མགོན༔ སྐུ་བཞི་སྒྲུབ་པ་དག་ཀྱང་འཇུགས༔ སྲིན་མོ་རི་ལ་བྱམས་ཆེན་ནི༔ བཞེངས་ནས་རབ་གནས་ཡང་ཡང་སྐྱོར༔ ཤངས་ཀྱི་པ་ལོ་རྟག་ན་ནི༔ ས་དགྲ་མནན་ཞིང་ཟློག་པ་
བྱ༔ མ་བྱས་ཡུལ་འཁྱུགས་འཕོ་སྐྱེས་འབྱུང་༔ རི་སྤུང་རྩེ་ལ་སྨན་སྒྲུབ་བྱ༔ བདེ་གཤེགས་ཡོངས་རྫོགས་ལྷ་ཁང་བཞེངས༔ ནང་འཁྲུགས་སད་སེར་ལོ་ཉེས་ཆུང་༔ ཡར་འབྲོག་དོ་རིར་ལྷ་གསུམ་
བཞེངས༔ གསང་བདག་སྙེན་སྒྲུབ་གདུག་པ་མནན༔ རང་གིས་མི་རིང་ལང་འདྲ་ལ༔ བྱམས་ཆེན་མཆོད་བཞིན་བུམ་གཏེར་གཞུག༔ རབ་གནས་བདེ་སྐྱིད་སྨོན་ལམ་བཏབ༔ ལྷ་རིའི་བྲག་དམར་

འུའུའུ༔ ༔སུམ་མདོ་ནི༔ གསེར་ཅན་འོད་ཟེར་ཅན་ཉིད་དང་༔ གཟུངས་སྔགས་མང་གཞུག་མཆོད་རྟེན་བཞེངས༔ གོས་སྔོན་ལྷ་ཁང་གསོ་ཞིང་དགྲ་ལྷ་བརྡར༔ གཞུ་གཉེར་ག་བར་བྲག་ལ་ལྷ་
ཁང་བཞེངས༔ བསང་དང་གསེར་མཆོད་མང་དུ་བྱས༔ དུས་འཁྲུགས་དགྲ་སྲིན་ནོན་པར་འགྱུར༔ དགེ་རིའི་གནས་སུ་སྒྲོལ་མ་བཙུགས༔ སྡིག་པ་ར་ག་ཕྱག་རྡོར་བཞེངས༔ དྭགས་པོ་དྭགས་ལར་
ང་ཡི་སྐུར་བཞེངས་དང་༔ ཡུལ་དེར་དགེ་ཞིང་བཀྲ་ཤིས་འབྱུང་༔ བོད་འདིར་འགོང་པོ་དར་བའི་དུས༔ འཐབ་རྩོད་ཕལ་ཅིག་བཙུང་བས་བསླངས༔ ཧོར་སོག་གེར་ཅག་དུང་མུར་གཉིས༔ དམག་གི་
སྣ་ཡང་བོད་པས་འདྲེན༔ ཧོར་གྱི་རྒྱལ་པོ་ནུར་དེངས་ཀྱིས༔ དམག་གཡབ་གར་ཡོག་བེ་རེ་འདོན༔ མི་ཉོག་འགའ་ཡི་ཡུལ་ནས་འཇོམས༔ ད་ར་བརྟེན་པོ་སྤུན་གཉིས་ཆེ༔ གཙང་ཁའི་ཡུལ་འཛིན་
ཀུན་ལ་འཚེ༔ བདུད་སྤྲུལ་དང་གླིང་ཤ་དིར་གྱིས༔ བེ་རེ་ཁམས་དང་སུམ་པ་དང་༔ བོད་ཀྱི་འབྲོག་ཕྱེད་འཇོམས་པར་བྱེད༔ བདུད་རྒྱལ་ཞར་བ་ཞོ་སྤྲུགས་ཀྱིས༔ བོད་ཁམས་ནས་བཟུང་སྡེ་ཁམས་

འཇོམས༔ ཁ་རིའི་གངས་ལ་ཐུག་གིས་བར༔ ཧོར་སོག་བདུད་པོ་ཕུང་བར་བྱེད༔ འདི་དུས་ཧོར་སོག་ཟློག་འདོད་ཐབས༔ རྒྱ་བོད་ལམ་སྒོ་བསྡམ་ཞིང་སྲུངས༔ གསེར་ཡིག་རྒྱུན་ལམ་གཅོད་ལ་
འབད༔ ར་ས་དཔལ་གྱི་བསམ་ཡས་སུ༔ སྲུང་ཟློག་མནན་པའི་ལས་ལ་སྦྱོར༔ རི་རྒྱ་ཀླུང་རྒྱ་ལེགས་པར་བསྡམས༔ འབྱུང་བ་རླུང་གིས་འཁྲུལ་འཁོར་བསྐོར༔ པད་འབྱུང་ང་ལ་གསོལ་བ་ཐོབས༔
ལོ་བསྐོར་གཅིག་ནས་བཟློག་པར་འགྱུར༔ ཚུལ་བཞིན་རྟེན་འབྲེལ་མ་འགྲིག་ན༔ དེ་དུས་འགྲོ་བའི་སྤྱོད་ཚུལ་ཡང་༔ བོད་ཁམས་མི་རྣམས་དམ་སྡོམ་བྲལ༔ དེ་དུས་གངས་དཀར་ཏེ་སེ་ནས༔ ཡར་
ལྷ་ཤམ་པོའི་བར་དག་ཏུ༔ བཙུན་པའི་གཟུགས་ཅན་བྱེ་བ་གཅིག བཙུན་པར་མོས་བརྩིས་འབུམ་ཕྲག་གཅིག ཚུལ་བཞིན་གདམས་པ་བསྲུང་བའི་རིགས༔ ལྔ་བརྒྱ་ལྷག་ལས་མི་འབྱུང་ངོ་༔
བཙུན་གཟུགས་མང་ན་དམ་ཉམས་མང་༔ དེ་དུས་སྡེ་ཡིས་ཅི་ཞིག་བྱ༔ ཕལ་ཆེར་བདུད་ཀྱི་བྱིན་གྱིས་བརླབས༔ འཁྲུག་རྩོད་མི་དགེའི་ལས་ལ་སྤྱོད༔ དེ་དུས་དམ་སྡོམ་བསྲུང་བ་དང་༔ སྡེ་དགོན་

འུའུའུ༔ ༔ཡུལ་ལ་མ་ཞེན་པར༔ གོང་བྲག་དབེན་གནས་རི་ལ་བྲོས༔ ཆོས་དང་སེམས་རྒྱུད་འདྲེས་པར་གྱིས༔ འཁོར་འདུས་མ་བརྟེན་འདུ་འཛི་སྤོངས༔ ཆོས་ཀུན་ཁྱད་པར་འཕགས་ནས་འོངས༔
དེ་དུས་འབྲས་བུ་གསང་སྔགས་བསྒྲུབ༔ ལྷོ་རུང་དབེན་པའི་གནས་ཡང་རུང་༔ ཆོས་བྱེད་པ་དང་ཆོས་འཇུག་རྣམས༔ ལྷོ་མོན་ཕྱོགས་སུ་བྲོས་ན་ལེགས༔ དེ་དུས་བོད་ན་སྐྱིད་མེད་པས༔ གློ་བུར་
འཇིག་རྐྱེན་ཤིན་ཏུ་མང་༔ སྐྱེས་པའི་ཕ་ཡུལ་དགྲ་ཡིས་འཕྲོག༔ ཕྱིས་ཀྱང་གཉེན་གྱིས་དགྲ་སྣ་འདྲེན༔ འདུས་པའི་འཁོར་གྱི་ནང་གསུམ་དཀྲུག༔ ནོར་བསོགས་སྲོག་གཅོད་སྣ་འདྲེན་བྱེད༔ སྙན་པའི་གཏམ་
གྱི་ཆགས་སྡང་འབོད༔ གྲོས་མགོ་བུད་མེད་ལ་འཆོར་བས༔ ཉོན་མོངས་ཤེས་རྒྱས་རང་གཞན་ཕུང༔ གྲོས་གཞུག་རླུང་གི་ཁྱེར་བ་ཡིན༔ ཐམས་ཅད་སྙིང་རྗེ་དང་བྲལ་བས༔ སྲོག་ལ་བབ་བཅོལ་
ཉིད་དུ་གཅོད༔ མི་རྣམས་ཕལ་གཅིག་དར་མར་འཆི༔ ཀུན་ཀྱང་ཤ་དང་ཁྲག་ལ་དགའ༔ རང་དགར་སྡོད་པའི་དབང་ཡང་མེད༔ ཉེ་བར་དགྲར་ལངས་གྲོས་མི་ཚུགས༔ དབོན་པོ་ཁྲེལ་མེད་ཤན་

དཔོན་འདྲ༔ ཚད་མེད་སྟོན་གྱི་སྦྲང་བུ་འདྲ། ཡུལ་ནི་དྲི་ཟའི་གྲོང་དང་འདྲ༔ ནོར་ནི་དབྱར་ཆུ་ཉིད་དང་འདྲ༔ གྲོགས་ནི་བློ་བྲིད་མཁན་དང་འདྲ༔ ངོས་དགའ་ནོར་ཕྱིར་མ་འབྲངས་ཞིག༔ ཆོས་བདག་
གསལ་བའི་མེ་ལོང་དང་༔ གབ་རྒྱ་ཅན་བཞིན་ཞིབ་ཀྱིས་ཆོད་དཔྱོད༔ གཉིས་ཀ་མ་བུ་ཟུང་འབྲེལ་ཡིན༔ ལེགས་ཉེས་དྭངས་སྙིགས་འབྱེད་པ་ཡོད༔ དུས་ཀྱི་ཐ་མར་མ་གཏོགས་པར༔ སུ་ངོ་ཆེ་
ཡང་མ་བསྟན་ཅིག༔ བཞི་བཅུ་དྲག་གཅོད་དུས་ཀྱི་མཐའ༔ དུས་མཐའི་བདུད་དམག་མཐའ་ནས་གཡོ༔ ཁྱི་ཕག་གཉིས་ལ་མགོ་བཟུང་ནས༔ དབུས་གཙང་དིང་རི་མན་ཆད་འཇོམས༔ བདུད་སྤྲུལ་
དམག་དཔོན་ཆེན་པོ་དགུ༔ འབུམ་ཕྲག་གཅིག་གིས་དམག་འབུམ་ཁྲིད༔ སྟག་ལ་ལ་འགོ་ཁྲག་ཆུར་འདོན༔ དབུས་ཀྱི་ཡར་ལུང་ཕྱོགས་སུ་ནི༔ བོད་ཀྱི་མི་ཕྱེད་གྲི་རུ་འཆི༔ དབུས་གཙང་ཕྱོགས་
མཐའ་ཐམས་ཅད་དུ༔ དགེ་འདུན་སྙིང་ཁྲག་ཐང་ལ་འབོ༔ ཁྲ་འབྲུག་འོམ་བུ་བླ་མཁར་དུ༔ རབ་གནས་གསོལ་ཞིང་སྨོན་ལམ་གདབ༔ ཁྱད་པར་ནག་པོ་གསུམ་བསྒྲིལ་གྱིས༔ ལས་ལ་སྦྱར་ཏེ་རེ་

འུའུའུ༔ ༔ཞིག་བཟློག༔ རང་བྱུང་པདྨ་འབྱུང་གནས་ཀྱིས༔ དེ་དུས་འགྲོ་བ་རྣམས་ལ་གདམས༔ སྙིང་ལ་ཕུར་ཅིག་ས་མ་ཡ༔ སྣང་བ་མཐའ་ཡས་ཐུགས་རྗེས་འོད༔ བདག་འདྲ་པདྨ་འབྱུང་
གནས་ཀྱིས༔ ཨོ་རྒྱན་རྒྱ་གར་ཤར་ནུབ་དང་༔ ལི་དང་བལ་པོའི་ཡུལ་རྣམས་སུ༔ ཐུགས་རྗེ་སྟོབས་ཀྱིས་འགྲོ་དོན་བྱས༔ ཁྱད་པར་གངས་ཆེན་བོད་ཡུལ་དང་༔ ཁྲི་སྲོང་ལྡེའུ་བཙན་ཡབ་སྲས་
ཀྱིས༔ བསམ་ཡས་གཙུག་ལག་ཁང་རྣམས་བཞེངས༔ ས་བཏུལ་ཕྱི་ནང་ཆོས་ཀུན་བསྟན༔ གྲུབ་པས་བརྒྱུད་པ་མང་ཞིག་ཡོད༔ འོན་ཀྱང་དུས་ཀྱི་ཐ་མ་རུ༔ ཆོས་ཀྱི་རོ་རྣམས་གྲུབ་མཐར་རྩོད༔ 
གོང་པོ་སྤུན་དགུས་ས་སྟེང་ཁྱབ༔ དེ་དུས་ཆོས་བྱེད་བསྐྱབ་པའི་ཐབས༔ འདུས་པ་དགུ་བསྐོར་སྙིང་བོའི་ལམ༔ བླ་རྫོགས་ཐུགས་གསུམ་སྙིང་གི་ཁྲག རྩ་གསུམ་མཐོང་བ་རང་གྲོལ་གྱིས༔ ཆོས་
རྣམས་ཀུན་གྱི་སྙིང་པོ་བསྡུས༔ ཚུལ་བཞིན་ཉམས་སུ་བླངས་གྱུར་ན༔ ཉམས་རྟགས་མ་བྱུང་ང་ཡིས་བསླུས༔ བསྐྱེད་རྫོགས་ཡེ་ཤེས་གསང་ཐིག་ལས༔ ཕྱི་ནང་གསང་བའི་བསྐྱེད་རྫོགས་དང་༔

ཕྲིན་ལས་བཞི་ཡི་ལས་མཐའ་ཡོད༔ ཆོས་བདག་སྐྱེས་བུ་བཞི་བཅུ་དང་༔ སྤྱི་དང་ཁྱད་པར་ལུང་བསྟན་ཡོད༔ དེ་ཡང་གནད་ཀྱི་བཅུད་བསྡུས་པ༔ ཡེ་ཤེས་གསང་བ་གཅིག་བསྒྲུབ་སྟེ༔ དབང་པོ་
རབ་འབྲིང་ཐ་མས་ཀྱང་༔ གཅིག་བསྒྲིལ་བཟླས་བསྒོམ་སུས་བྱས་པ༔ ཕྱི་ནས་མི་དགེ་མ་སྤྱད་ན༔ ཨོ་རྒྱན་པོ་ཏ་ལ་རུ་སྐྱེས༔ ཆོས་འདི་སྤེལ་བྱེད་ལས་ལྡན་ཡང་༔ མཚན་རྟགས་ལྡན་པའི་སྐྱེས་བུ་
འགའི༔ ལྷོ་མོན་དབུས་སུ་སྤེལ་བར་བྱེད༔ དེ་ལ་བརྟེན་པའི་གྲོངས་མང་ཞིག འཕགས་པས་རྗེས་སུ་བཟུང་ནས་ཀྱང་༔ བདེ་ནས་བདེ་བར་འགྲོ་བར་འགྱུར༔ ང་ཡི་རྗེས་འཇུག་སྙིང་གི་བུ༔
གདམས་ངག་ཁ་བཟུང་མ་ཤོར་བར༔ རིན་ཆེན་གཏེར་དང་འཕྲད་པའི་དུས༔ འདུན་མ་རབ་ཀྱི་རྩེ་ཡིན་པས༔ བདག་ཏུ་འཛིན་པའི་ཕ་ཡུལ་སྤོངས༔ རིག་པ་ཅག་འཆུག་ཁ་ཡང་སྡོམས༔ མཚན་མོ་
འགྲོས་དང་ཆང་མ་འཐུང་༔ འགལ་རྐྱེན་མེད་པའི་གནས་རྣམས་སུ༔ བློ་སྣ་མ་ཐུང་གཞན་དོན་སྒྲུབས༔ ཉེ་དུ་རྣམས་གཡེང་འཁོར་མ་སྐྱོངས༔ བསྒྲུབ་པའི་དོན་གཉེར་གང་བྱུང་ཡང་༔ གདམས་པའི་སྣ་

འུའུའུ༔ ༔ཁ་རྫོགས་པར་བྱིན༔ སྡོམ་གསུམ་རྣམ་སྲོག་རྩ་བ་ཞེས༔ བླང་དོར་སྤྱོད་པ་ཚུལ་བཞིན་སློབ༔ དྲེད་དུ་མ་འཇུག་གནས་ཆེན་དུ༔ རོ་སྙོམས་མན་ངག་ལྡན་པར་མཛོད༔ བོད་ཀྱི་མི་
འདི་གསར་དད་ཆེ༔ ཕྱི་འབྱུང་སྔར་རྟེན་ཆོས་རྣམས་ལ༔ ཉམས་སུ་མི་ལེན་གནད་ཟབ་ཟེརཿ གཏེར་གྱི་ཆོས་འདི་ཤིན་ཏུ་གཉན༔ རིན་ཆེན་སྦྱོར་བའི་བཅུད་ལེན་འདི༔ རྙེད་པར་དཀའ་ཞིང་འཇུག་
པར་དཀའཝ ཞིབ་དུ་སྤྱོད་ཅིག་ང་ཡི་བུ༔ འགྲོ་བའི་བསོད་ནམས་དམན་པའི་དུས༔ ཐུགས་གཏེར་འབེབས་པའི་དུས་གནད་དང་༔ རྟེན་འབྲེལ་དུས་སྐབས་མ་འགྲིགས་ན༔ སྐྱེས་བུ་པདྨ་འདོད་དུ་
ཤོག༔ རིག་འཛིན་གྲལ་རིམ་དེ་ན་ཡོད༔ ཕ་བུའི་གསུང་གླེང་ཞིབ་ཏུ་འོང་༔ ལེགས་སེམས་འོད་ཟེར་མིང་མཐའ་ཅན༔ ཞེས་གསུངས་ཞིང་བཀའ་ནན་རྒྱ་ཡིས་བཏབ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་
རྒྱུ་༔ ལས་འཕྲོ་སྨོན་ལམ་གྱི་རྒྱ༔ པདྨ་བདག་གིས་ཡི་གེར་བྲིས་བཏབ་ནས༔ རང་བྱོན་རྣམ་པར་སྣང་མཛད་ཀྱི་སེང་ཁྲི་ལ་རྒྱས་བཏབ་ནས་སྦས་པའོ༔ ས་མ་ཡ༔ རྒྱ་རྒྱ་རྒྱ༔ དམསའོརྟ༔ སརྦ་མངྒ་ལཾ༔ སྔོན་འགྲོ་གཏོར་མའི་རིམ་པ་ཡོད་དོ།

འུའུའུ༔ ༔ཐུགས་རྗེ་ཆེན་པོ་པདྨ་དབང་ཕྱུག་གི་གསོལ་འདེབས་མེ་ཏོག་ཕྲེང་བ་ཞེས་བྱ་བ་བཞུགས༔

འུའུའུ༔ ༔ན་མོ་མ་ཧཱ་ཀ་རུ་ཎི་ཀ་ཡེ༔ ཆོས་སྐུའི་སྟོན་པ་ཀུན་བཟང་འོད་མི་འགྱུར༔ ལོངས་སྐུ་རིགས་ལྔ་སྟོང་གསལ་རྡོ་རྗེ་འཆང་༔ སྤྲུལ་སྐུ་འདྲེན་པ་སྟོང་རྩ་ཐུབ་
དྲུག་སོགས༔ ཐུགས་རྗེ་ཆེན་པོར་ངེས་པར་གསོལ་བ་འདེབས༔ གཞན་ཡང་སྤྱན་སྟོང་བསྐལ་བཟང་སངས་རྒྱས་སྟོང་༔ དེ་བཞིན་ཕྱག་སྟོང་འཁོར་ལོས་སྒྱུར་རྒྱལ་སྟོང་༔
གང་ལ་གང་འདུལ་དེ་ལ་དེར་སྟོན་པའི༔ འཕགས་མཆོག་སྤྱན་རས་གཟིགས་ལ་གསོལ་བ་འདེབས༔ གང་ཁྱོད་བཅུ་ཕྲག་བསྐལ་པའི་གོང་རོལ་ནས་མངོན་སངས་རྒྱས་
ཀྱང་འཁོར་བ་མ་སྟོང་པར༔ འགྲོ་དོན་མཛད་པའི་དམ་བཅའ་མི་བསྙེལ་ཕྱིར༔ སྤྲུལ་པ་དཔག་མེད་མཛད་དེར་གསོལ་བ་འདེབས༔ འགྲོ་མགོན་ཁྱེད་ནི་འགྲོ་དྲུག་ཡོངས་

འུའུའུ༔ ༔ཀྱི་སྐྱབས༔ ཁྱད་པར་བོད་ཁམས་འདྲེན་པའི་ལྷར་ངེས་ན༔ བདག་སོགས་འགྲོ་བ་སེམས་ཅན་ཐམས་ཅད་ཀྱི༔ སྒོ་གསུམ་གུས་པས་སྙིང་ནས་གསོལ་བ་
འདེབས༔ སྔོན་ཚེ་འཆི་མེད་མགོན་པོའི་ཐུགས་གསང་ལས༔ ཧྲཱི༔ཡིག་ཡེ་ཤེས་ལྔ་ཡི་ཁ་དོག་ཅན༔ ལྷོ་ནུབ་འོ་མ་ཅན་གྱི་རྒྱ་མཚོར་སྤྲོས༔ ཐུགས་རྗེ་ཆེན་པོར་སྤྲུལ་དེར་
གསོལ་བ་འདེབས༔ དེ་ཡང་མཚོ་སྐྱེས་པདྨའི་གེ་སར་སྟེང་༔ རྒྱལ་ཀུན་སྙིང་རྗེའི་རང་གཟུགས་སྤྱན་རས་གཟིགས༔ ཟླ་དཀར་ཞུན་མའི་མདངས་ལྡན་གཟུགས་ཀྱི་སྐུར༔
ཡོངས་བཞེངས་མཚན་དཔེས་སྤྱད་དེར་གསོལ་བ་འདེབས༔ དེ་ཚེ་རྒྱལ་བའི་ཡབ་གྱུར་འཁོར་ལོས་སྒྱུར༔ བཟང་པོའི་ཏོག་ཅེས་བྱ་བ་འཁོར་དང་བཅས༔ མཚོ་འགྲམ་དེར་

བྱོན་སྤྱན་རས་གཟིགས་དབང་ཉིད༔ སྤྱན་དྲངས་བླ་མར་བཀུར་དེར་གསོལ་བ་འདེབས༔ དུས་དེར་རྒྱལ་བ་འོད་མཚན་སྟོང་འབར་གྱིས༔ རྒྱལ་བའི་སྲས་པོ་སྤྱན་རས་གཟིགས་དབང་ལ༔ ཁམས་
གསུམ་འཁོར་བ་དོང་ནས་སྤྲུག་པའི་དབང་བསྐུར་ཞིང་རྒྱལ་སར་བཏོན་དེར་གསོལ་བ་འདེབས༔ དེ་ནས་ལྷོ་ཕྱོགས་རི་བོ་གྲུ་འཛིན་རྩེར༔ བྱོན་ནས་ཁམས་གསུམ་འཁོར་བ་དོང་སྤྲུག་གི༔ ཏིང་ངེ་
འཛིན་ལ་སྙོམས་པར་ཞུགས་ནས་ཀྱང་༔ འགྲོ་དོན་དཔག་མེད་མཛད་དེར་གསོལ་བ་འདེབས༔ དེ་ཡང་ཡེ་ཤེས་སྤྱན་གྱིས་འགྲོ་བའི་ཁམས༔ ཡོངས་ལ་གཟིགས་པས་སྲིད་པའི་གྲངས་དང་ཚད༔
སྟོང་གསུམ་ཏིལ་འབྲུས་ཕྱུར་བུར་གང་བ་བཞིན༔ འདྲེན་པའི་ཐུགས་རབ་བསྐྱེད་དེར་གསོལ་བ་འདེབས༔ འོན་ཀྱང་འཁོར་བ་ལན་མང་སྟོངས་མཛད་ཀྱང་༔ སྔོན་ལས་ཅུང་ཟད་ཙམ་ཡང་མ་ཉུང་བས༔
འཁོར་བ་སྟོང་མཛད་ལས་འདི་དཀའ་སྙོམས་ནས༔ ཐུགས་ངལ་གནང་ཚུལ་མཛད་དེར་གསོལ་བ་འདེབས༔ དེ་ལྟར་འགྲོ་དོན་རྒྱ་ཆེར་མཛད་པ་ཡི༔ ལས་འདི་ཐེག་པ་ཆེན་པོ་མ་གཏོགས་པའི༔ ཐེག་

འུའུའུ༔ ༔དམན་གཞན་གྱི་སྤྱོད་ཡུལ་མིན་དགོངས་ནས༔ ཐེག་ཆེན་ཕན་ཡོན་བསྟན་དེར་གསོལ་བ་འདེབས༔ དེ་ཚེ་མ་འོངས་རྗེས་འཇུག་ཐམས་ཅད་ཀྱི༔ སེམས་བསྐྱེད་ཅུང་ཟད་ཉམས་སུ་
རུང་མིན་པའི༔ མངོན་རྟོགས་འཕགས་པའི་ཐུགས་ངལ་ཚུལ་བསྟན་སྐྱོན༔ དབུ་སྣད་བརྫུ་བག་བསྟན་དེར་གསོལ་བ་འདེབས༔ དེ་ལ་རྒྱལ་བ་འོད་མཚན་སྟོང་འབར་གྱིས༔ སླར་ཡང་དབང་བསྐུར་
བྱིན་གྱིས་བརླབས་ནས་ཀྱང་༔ དུས་གསུམ་སངས་རྒྱས་རྣམས་ཀྱི་བྱིན་རླབས་སྟོབས༔ ཡོངས་སུ་རྫོགས་པར་མཛད་དེར་གསོལ་བ་འདེབས༔ སྐབས་དེར་འཕགས་པས་འགྲོ་ལ་བརྩེ་ཆེན་གྱིས༔ ཉྩ
སྤྱན་ཆབ་གཉིས་བྱུང་སྒྲོལ་མ་དཀར་ལྗང་དུ༔ གྱུར་ནས་འགྲོ་དོན་རྒྱ་ཆེན་མཛད་པའི་གྲོགས༔ བགྱིད་པར་དམ་བཅའ་ཕུལ་དེར་གསོལ་བ་འདེབས༔ དེ་བཞིན་ཐུགས་ལས་འོད་ཟེར་སྣ་ལྔའི་གཟུགས༔
སིནྡྷུ་རྒྱ་མཚོར་རོལ་པའི་མཚོ་གླིང་དུ༔ སྤྲོས་པས་པདྨ་འབྱུང་གནས་སྐུར་སྤྲུལ་ནས༔ ཕྲིན་ལས་དབྱེར་མེད་གྱུར་དེར་གསོལ་བ་འདེབས༔ གཞན་ཡང་འགྲོ་བ་རིགས་དྲུག་གནས་རིགས་སུ༔ གང་

ལ་གང་འདུལ་སྣ་ཚོགས་གཟུགས་དང་ནི༔ སྣ་ཚོགས་སྒྲ་ཡིས་ཕན་པར་མཛད་པ་ཡི༔ སྣ་ཚོགས་སྒྱུ་འཕྲུལ་སྟོན་དེར་གསོལ་བ་འདེབས༔ ཁྱད་པར་སྐུ་གསུམ་སྟོན་པའི་སྒྱུ་འཕྲུལ་གར༔ ལེགས་བསྒྱུར་
ཨུ་རྒྱན་པདྨ་རྒྱལ་པོ་ཡི༔ བོད་ཡུལ་ཐུགས་རྗེ་ཆེན་པོའི་ཕྲིན་ལས་ཀྱི༔ སྨིན་ཅིང་གྲོལ་བར་མཛད་དེར་གསོལ་བ་འདེབས༔ དེ་ཡང་རྒྱ་གར་ཕྱག་ན་རྡོ་རྗེ་དང་༔ རྒྱ་ནག་འཕགས་པ་འཇམ་དཔལ་
དབྱངས་དང་ནི༔ བྷོ་ཊ་ཐུགས་རྗེ་ཆེན་པོས་གདུལ་བའི་ཞིང་༔ རྟེན་འབྲེལ་འཕྱུག་མེད་གྱུར་དེར་གསོལ་བ་འདེབས༔ བྱེ་བྲག་སྐུ་གསུམ་དབྱེར་མེད་གུ་རུ་རྗེའི༔ ཐུགས་རྗེའི་འོད་ཟེར་གཏེར་སྟོན་
བསམ་ཡས་ཀྱི༔ གཏེར་བྱོན་ཐུགས་རྗེ་ཆེན་པོའི་གདམས་པའི་སྐོར༔ བྱུང་དང་འབྱུང་འགྱུར་རྣམས་ལ་གསོལ་བ་འདེབས༔ དེ་དག་ཀུན་གྱི་རྩེར་སོན་བླ་ན་མེད༔ སྐུ་གསུམ་རིགས་འདུས་པདྨ་
དབང་ཕྱུག་ཅེས༔ གཏེར་ནས་སྤྱན་འདྲེན་རྣམ་སྣང་ལོ་ཙ་བའི༔ ཡང་སྲིད་པྲཛྙཱ་རསྨིར་གསོལ་བ་འདེབས༔ གང་དེའི་རིགས་སྲས་ཉི་ཟླ་ཟུང་གཅིག་དང་༔ བརྒྱུད་པ་ཀུན་འདུས་མཁྱེན་བརྩེའི་འོད་

འུའུའུ༔ ༔ཟེར་ཞབས༔ རྩ་གསུམ་ཡོངས་འདུས་ངོ་བོར་ཤེས་བཞིན་དུ༔ སྒོ་གསུམ་གུས་པས་སྙིང་ནས་གསོལ་བ་འདེབས༔ ཡི་དམ་རྒྱལ་བ་རྒྱ་མཚོ་ཀུན་འདུས་ཞལ༔ ཐུགས་རྗེ་ཆེན་པོ་
པདྨ་དབང་ཕྱུག་དང་༔ རྣམ་སྣང་སྣང་མཐའ་མི་བསྐྱོད་གསང་བའི་ཡུམ༔ ཡབ་ཡུམ་གཙོ་འཁོར་བཅས་ལ་གསོལ་བ་འདེབས༔ ཕྱི་སྣོད་ཐུགས་རྗེ་ཆེན་པོའི་ཞིང་ཁམས་དང་༔ ནང་བཅུད་ཐུགས་རྗེ་
རྒྱུ ཆེན་པོའི་གསང་གསུམ་དངོས༔ རྟོགས་ཚོགས་ཐུགས་རྗེ་ཆེན་པོའི་དགོངས་པའི་ཀློང་༔ འཁོར་འདས་ཐུགས་རྗེ་ཆེན་པོར་གསོལ་བ་འདེབས༔ དེ་བཞིན་སྣང་བ་ཕྱག་ན་པདྨའི་སྐུ༔ སྒྲ་གྲགས་ཡི་
གེ་དྲུག་པ་རྡོ་རྗེའི་སྒྲ༔ རྟོགས་ཚོགས་ཆོས་ཉིད་སྐྱེ་འགག་གནས་གསུམ་བྲལ༔ སྣང་སྲིད་ཐུགས་རྗེ་ཆེན་པོར་གསོལ་བ་འདེབས༔ དེ་ལྟར་གསོལ་བ་བཏབ་པའི་བྱིན་རླབས་ཀྱིས༔ དཀྱིལ་འཁོར་
རྣམ་བཞིར་དབང་ཐོབ་སྒྲིབ་བཞི་སྦྱངས༔ སྐུ་བཞིའི་འབྲས་བུ་ལྷུན་གྱིས་གྲུབ་ནས་སུ༔ ཟུང་འཇུག་རྡོ་རྗེ་འཆང་གི་སྐུ་ཐོབ་ཤོག༔ ཅེས་ཐུགས་རྗེ་ཆེན་བོ་བདྨ་དབང་ཕྱུག་གི་གསོལ་འདེབས་མེ་ཏོག་ཕྲེང་བ་ཞེས་བྱ་བ་འདི་ཉིད་རྫོགས་ཆེན་

རྣལ་འབྱོར་པ་ཀུན་བཟང་གཞན་ཕན་གྱིས་སྦྲེལ་བའི་ཡི་གེ་པ་ནི་ཀུན་བཟང་འཆི་མེད་ཀྱིས་བགྱིས་པའི་དགེ་བས་འགྲོ་རྣམས་ཐུགས་རྗེ་ཆེན་པོའི་གོ་འཕང་ཐོབ་པའི་རྒྱུར་གྱུར་ཅིག༔ དགེ་དགེ་དགེའོ༔

འུའུའུ༔    ༔ཐུགས་རྗེ་ཆེན་པོ་པདྨ་དབང་ཕྱུག་གི་སྒོ་ནས་སྨིན་བྱེད་དབང་གི་དགའ་སྟོན་བཞུགས་སོ༔

འུའུའུ༔ ༔ མཐ་ཆ་ཆ་ཙ1 ཐུགས་རྗེ་ཆེན་པོ་པདྨ་དབང་ཕྱུག་གི་སྒོ་ནས༔ དབང་བསྐུར་བ་འདོད་པས་བསྙེན་པ་སྔོན་དུ་སོང་ནས་མཎྜལ་སྟེང་དུ་པདྨ་འདབ་བཞི་མུ་ཁྱུད་འོད་ལྔ་རྡོ་རྗེའི་ར་བ་མེ་རི་དང་བཅས་བ་བྲེས་པ༔
དབུས་སུ་རྣམ་རྒྱལ་བུམ་པའི་སྟེང་དུ་ཀ་པཱ་ལ་ཆང་གིས་བཀང་བ་བདུད་རྩི་ཆོས་སྨན་སྦྱར༔ དེའི་སྟེང་དུ་མེ་ལོང་སིནྡྷུ་རའི་དལ་བྲིས་ལ་བཞག༔ དར་དམར་གྱི་ཞལ་ཁེབ་བྱ༔ མཐའ་ལ་མཆོད་པས་བསྐོར་ཞིང་ཚོགས་དང་གཏོར་མ་བཤམས༔ དེ་ནས་བདག་ཉིད་ལྷའི་རྣམ་པར་གསལ་
བའི་ངང་ནས་མདུན་བསྐྱེད་རྣམ་རྒྱལ་གྱི་བུམ་པ་ལྷ་ཚོགས་སྤྱི་དང་སིནྡྷ་རའི་དལ་འཁོར་ལ་གསང་བ་ཌཱ་ཀྐི་མ་བསྐྱེད༔ ལས་བུམ་དུ་རྟ་མགྲིན་དམར་པོ་ཕྱག་གཉིས་དབྱུག་ཏོ་དང་སྡིགས་མཛུབ་མཛད་ཅིང་ཁྲོ་ཚུལ་གར་གྱི་ཉམས་
དགུ་དང་ལྡན་ཞིང་དུར་ཁྲོད་ཆས་བརྒྱད་ཀྱིས་བརྒྱན་པར་བསྐྱེད་ལ༔ ཨོཾ་བཛྲ་ཀྲོ་ཏ་ཧྱ་གྷྲཱི་ཝ་ཧུ་ལུ་ཧུ་ལུ་ཧཱུྃ་ཕཊ༔ ཅེས་བཟླས་པ་བྱས་ཏེ་འོད་དུ་ཞུ་བས་བུམ་ཆུས་སློབ་མ་རྣམས་གྱི་ཕྱི་རོལ་དུ་ཁྲུས་བྱས༔ བགེགས་ལ་

འུའུའུ༔ ༔གཏོར་མ་སྦྱིན་ནས་བསྐྲད་ཅིང་སྲུང་བའི་འཁོར་ལོ་བསྒོམ་མོ༔ མིག་དར་བཅིངས་ཏེ་མཎྜལ་ཕུལ༔ མེ་ཏོག་གི་ཕྲེང་བ་ལག་ཏུ་འཛིན་བཅུག་ཏེ༔ སངས་རྒྱས་ཀུན་གྱི་རང་བཞིན་སྐུ༔ སློབ་དཔོན་ལ་ནི་བདག་སྐྱབས་
མཆི༔ ཐུགས་རྗེ་ཆེན་པོའི་ལྷ་ཚོགས་བཅས༔ དཀྱིལ་འཁོར་ལྷ་ལ་ཕྱག་འཚལ་ལོ༔ ཐར་པ་ཆེན་པོའི་གྲོང་ཁྱེར་མཆོག མགོན་པོས་བདག་ནི་འཇུག་པར་འཚལ༔ ཞེས་གསོལ་
བ་བཏབ་ནས་བླ་མས༔ ཀྱེེ་ཧོ་ཁྱོད་རྣམས་སུ་ཡིན་ཅི་ལ་དགའ༔ ལན་དུ༔ བདག་ནི་སྐལ་བཟང་བདེ་བ་ཆེ་ལའོ༔ མདུན་དུ་ཚོགས་ཞིང་དམིགས་ལ༔ ཐུགས་རྗེ་ཆེན་པོའི་ལྷ་ཚོགས་ལ༔ དང་བའི་སེམས་ཀྱི་
གུས་ཕྱག་འཚལ༔ དངོས་འབྱོར་ཡིད་སྤྲུལ་མཆོད་པས་མཆོདཿ སྡིག་སྒྲིབ་དམ་ཚིག་ཉམས་ཆགས་བཤགས༔ དགེ་ཚོགས་མཛད་ལ་ཡི་རང་ངོ་༔ ཐེག་གསུམ་ཆོས་འཁོར་བསྐོར་

བར་བསྐུལ༔ འགྲོ་ཕན་མྱ་ངན་མི་འདའ་བཞུགས༔ བདག་གཞན་དགེ་རྩ་བྱང་ཆུབ་བསྔོ༔ འགྲོ་ཀུན་ཡང་དག་གནས་ཐོབ་ཤོག༔ དེ་རྗེས་དབང་རྟགས་ཆགས་བར་བྱེད་པ་ནི༔ རྡོ་རྗེ་དང་བཅས་པའི་བསང་ཆུས་སློབ་མའི་གནས་གསུམ་བྱིན་
གྱིས་བརླབས་ལ༔ སློབ་དཔོན་གྱི་གནས་གསུམ་ནས་ཡི་གེ་གསུམ་དཀར་དམར་མཐིང་གསུམ་འཕྲོས༔ སློབ་མའི་ལུས་ངག་ཡིད་གསུམ་ལ་ཕོག་པས༔ སྡིག་སྒྲིབ་ཉེས་སྐྱོན་གྱི་ཚོགས་ཐམས་ཅད་དག༔ རྡོ་རྗེ་གསུམ་གྱི་ངོ་བོར་གདབ་བའོ༔ སྐྱབས་སེམས་ནི༔ དཀོན་མཆོག་གསུམ་ལ་
བདག་སྐྱབས་མཆི༔ ཞེས་སོགས་ལན་གསུམ༔ རྡོ་རྗེ་རྣལ་འབྱོར་དུ་སེམས་བསྐྱེད་པ་ནི༔ ཁྱེད་རང་རྣམས་ཀྱི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་ཉ་གང་བའི་སྟེང་དུ༔ དོན་དམ་བྱང་ཆུབ་སེམས་
ཀྱི་ངོ་བོ་རྡོ་རྗེ་དཀར་པོ་རྩེ་ལྔ་པ་བསྒོམ་དུ་བཅུག་ལ༔ རྡོ་རྗེ་སྙིང་གར་བཞག་ཏེ༔ ཨོཾ་སརྦ་ཡོ་ག་ཙིཏྟ་ཨུཏྦཱ་ད་ཡཱ་མི༔ སུ་ར་ཏེ་ས་མ་ཡ་ཧོཿ སིདྡྷི་བཛྲ་ཡ་ཐཱ་སུ་ཁཾ༔ ཞེས་དང་དམ་ཚིག་བསྒྲག་པ་ནི༔ རྡོ་རྗེ་སྤྱི་བོར་བཞགས་ལ༔ ཁྱོད་ནི་
རྣལ་འབྱོར་རིགས་སུ་སྐྱེས༔ ང་ཡིས་ཡེ་ཤེས་རྡོ་རྗེ་བྱིན༔ བྱིན་པས་དངོས་གྲུབ་ཐོབ་པར་འགྱུར༔ གང་གིས་འདི་འདྲ་མ་མཐོང་བའི༔ མདུན་དུ་སྨྲ་བར་མ་བྱེད་ཅིག༔ བག་མེད་སྨྲས་ན་ཉམས་པར་

འུའུའུ༔ ༔འགྱུར༔ དེ་བས་ང་རྒྱལ་བཅོམ་ནས་ནི༔ བདག་ཉིད་མ་འཁྲུལ་ཤེས་པར་གྱིས༔ ཞེས་བརྗོད་ཏེ༔ དེ་རྗེས་དམ་ཆུ་སྦྱིན་པ་ནི༔ འདི་ནི་ཁྱོད་ཀྱི་དམ་ཚིག་ཆུ༔ དམ་ཚིག་འདས་ན་སྲེག་པར་བྱེད༔
དམ་ཚིག་བསྲུངས་ན་དངོས་གྲུབ་ཐོབ༔ རྡོ་རྗེ་བདུད་རྩིའི་ཆུ་འདིས་འགྲུབ༔ ཨོཾ་སརྦ་པཉྩ་ཨ་མྲྀ་ཏ་ཨུ་ད་ཀ་ཧཱུྃ༔ ཞེས་བརྗོད༔ རྡོ་རྗེ་སློབ་དཔོན་དམ་ཚིག་ནི༔ དེ་རིང་ཕྱིན་ཆད་བུ་ཁྱོད་ཀྱི༔ རྡོ་རྗེ་འཛིན་པ་
ང་ཡིན་གྱི༔ ང་ཡིས་ཇི་ལྟར་བཀའ་བསྩལ་པ༔ ཁྱོད་ཀྱིས་སྐྱོ་བ་མེད་པར་སྒྲུབ༔ ནམ་ཡང་ང་ལ་མ་གུས་མིན༔ དེ་བཞིན་གུས་པར་མ་བྱས་ན༔ བདུད་ཀྱིས་བཅོམ་ནས་ངན་འགྲོར་འགྲོ༔ དེ་བས་
དམ་ཚིག་གནས་པར་བགྱི༔ ཞེས་དང་༔ དེ་ནས་སློབ་མ་རྣམས་དམ་ཚིག་སེམས་དབར་བ་སྐྱེད་ལ་གནས་གསུམ་བྱིན་གྱིས་བརླབས༔ སྔགས་ཕྲེང་ས་བོན་དང་བཅས་པ་བཀོད་དོ༔ ཐུགས་རྗེ་ཆེན་པོ་པདྨ་དབང་ཕྱུག་དུ་གསལ་བའི་སྨིན་མཚམས་སུཿ དགའ་བ་འཁྱིལ་བ་དམར་བོ་
གཡོན་དུ་འཁོར་བ་ལ་ཤེས་པ་གཏད་དུ་འཇུག༔ རྩ་སྔགས་ཤམ་དུ༔ ཨ་ཝེ་ཤ་ཡ་ཨཱཿཨཱ༔ བཏགས་པ་བརྗོད་ལ་རོལ་མོ་འཁྲོལ་ཞིང་གུ་གུལ་གྱིས་བདུག་ཅིང་ཡེ་ཤེས་མ་ཕེབས་ཀྱིས་བར་དུ་བསྐྱར་རོ༔ ཏིཥྛ་བཛྲ་གྱིས་བརྟན་པར་བྱེད་མེ་ཏོག་དོར་བ་ནི༔ བདེ་གཤེགས་སྙིང་པོའི་

དཀྱིལ་འཁོར་དུ༔ རིག་པའི་མེ་ཏོག་འདི་དོར་བས༔ སྔོན་ཚེ་གང་ལ་སྦྱངས་པའི་ལྷ༔ གང་ཡིན་དེ་ལ་ཕོག་པར་ཤོག༔ པྲ་ཏིཙྪ་བཛྲ་ཧོཿ མགོ་བོར་མེ་ཏོག་བཞག་ལ༔ པྲ་ཏི་གྷྲྀ་ཧྣ་ཨི་མཾ་སཏྭ་མ་ཧཱ་བ་ལ་ཧཱུྃ༔
ཞེས་བརྗོད་ཅིང་རིགས་གང་ཡིན་པའི་ལྷ་ལུས་ལ་ཐིམ་པར་བསམ་ཞིང་རིགས་དང་མཐུན་པའི་མིང་བཏགས་ལ་མིག་དར་བྱེས་ཏེ༔ སྤྱན་རས་གཟིགས་དབང་དེང་ཁྱོད་ཀྱིཿ མིག་འབྱེད་པ་ནི་བརྩོན་པར་བྱ༔ ཕྱེ་བས་
ཐམས་ཅད་མཐོང་བར་འགྱུར༔ རྡོ་རྗེ་མིག་ནི་བླ་ན་མེད༔ ཨོ་ཛྷཱན་ཙཀྵུཾ་བི་ཤོ་དྷ་ནཱ་ཡ་སྭཱ་ཧཱ༔ དལ་བསྟོན་པ་ནི༔ འདིར་སྙིང་པོ་འདི་ལ་ལྟོས་ཞེས་བ་ནི༔ དཀྱིལ་འཁོར་བཟང་པོ་འདི་ལ་ལྟོས༔ ད་ནི་དད་པ་རབ་ཏུ་སྐྱེད༔ 
ཁྱོད་ནི་རྣམ་པར་མ་རིག་ཀྱང་༔ སྔགས་དང་ཕྱག་རྒྱས་བྱིན་གྱིས་བརླབས༔ འགྲོ་ལ་ཕུན་ཚོགས་དངོས་གྲུབ་ཀུན༔ ཐམས་ཅད་འདི་ལ་འབྱུང་བས་ན༔ དངོས་གྲུབ་ཐོབ་ཅིང་དམ་ཚིག་བསྐང་༔ གསང་
སྔགས་ལ་ཡང་བརྩོན་པར་གྱིས༔ ཕྱི་ནང་དག་པ་སྒྱུར་ལ་ལྷ་ངོ་སྤྲད་པའོ༔ དེ་རྗེས་དབང་བསྐུར་བ་དངོས་ནི༔ མཎྜལ་ཕུལ་ལ་གསོལ་བ་གདབ་པ་ནི༔ སྤྱན་རས་གཟིགས་ཀྱི་དཀྱིལ་འཁོར་དུ༔ མགོན་པོ་འོད་དཔག་མེད་ཉིད་ཀྱིས༔ རྒྱལ་

འུའུའུ༔ ༔སྲས་མཆོག་ལ་དབང་བསྐུར་ལྟར༔ དེ་བཞིན་བླ་མ་ཁྱེད་ཉིད་ཀྱིས༔ བདག་ལ་དབང་བསྐུར་མཛད་དུ་གསོལ༔ ལན་གསུམ་གསོལ་བ་བཏབ་རྗེས༔ སྐུ་བུམ་པའི་དབང་བསྐུར་བ་ནི༔ ཧྲཱི༔ ཐུགས་རྗེ་
ཆེན་པོའི་ལྷ་ཚོགས་ཀྱི༔ རྣམ་རྒྱལ་བུམ་པའི་དབང་མཆོག་ནི༔ སྐལ་ལྡན་ཁྱོད་ལ་བསྐུར་བ་ཡིས༔ ལྷ་དབང་ལུས་ལ་ཐོབ་གྱུར་ཅིག༔ བདུད་རྩི་བུམ་པའི་དབང་བསྐུར་རོ༔ ཨོཾ་མ་ཎི་པདྨེ་ཧཱུྃཧྲཱི༔
ཌཱཀྐི་ནི་ཧ་རི་ནི་ཧཱུྃ༔ བུདྨ་ཨ་བྷི་ཥིཉྩ་ཨོཾ༔ བཛྲ་ཨ་བྷི་ཥིཉྩ་ཧཱུྃ༔ པདྨ་ཨ་བྷི་ཥིཉྩ་ཧྲཱི༔ རཏྟ་ཨ་བྷི་ཥིཉྩ་ཏྲཱཾ༔ ཀརྨ་ཨ་བྷི་ཥིཉྩ་ཨཱ༔ ཐ་མལ་ལུས་ཀྱི་རྣམ་རྟོག་ནི༔ བུམ་པའི་དབང་གིས་དག་པར་བྱ༔ རང་གཞན་ལྷ་ཡི་རྣལ་
འབྱོར་བསྒོམ༔ ཞེས་གསུངས་པ་རང་གི་ལུས་ཀྱི་ཕུང་བོ་དང་༔ ཁམས་དང་སྐྱེ་མཆེད་ཡན་ལག་རྣམས༔ གཟུགས་ཀྱི་དཀྱིལ་འཁོར་དུ་ཤེས་པར་བྱའོ༔ གཉིས་པ་གསང་བའི་དབང་ནི༔ ཐུགས་རྗེ་ཆེན་པོ་དང་གསང་བ་ཡེ་ཤེས་གཉིས་སུ་མེད་པའི་ཡེ་ཤེས་བྱང་ཆུབ་སེམས་སུ་མོས་པ་བྱས་ལ༔
ཀ་པ་ལ་མགྲིན་པར་བཞག་ལ༔ ཧྲཱི༔ སངས་རྒྱས་ཀུན་དང་མཉམ་སྦྱོར་བའི༔ རང་བྱུང་གདོད་ནས་བདེ་གཤེགས་དངོས༔ བྱང་ཆུབ་སྲས་ལ་དབང་བསྐུར་བས༔ དེང་འདིར་ཁྱོད་ཀྱིས་མྱང་བར་ཤོག༔ ཨོཾ་མ་

ཎི་པདྨེ་ཧཱུྃ་ཧྲཱི༔ ཌཱཀྐི་ནཱི་ཧ་རི་ནི་ས་ཧཱུྃ༔ བོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ བདུད་རྩི་བྱིན་ལ༔ ཨ་ཧོམ་ཧཱ་སུ་ཁ་ཧོཿ ཐ་མལ་ངག་གི་རྣམ་རྟོག་ནི༔ གཉིས་པ་གསང་བའི་དབང་གིས་གཅད༔ གསང་སྔགས་རྒྱུན་དུ་བཟླས་པའོ༔ རང་གི་རླུང་འབྱུང་འཇུག་གནས་
གསུམ་སྐྱེ་མེད་རྡོ་རྗེའི་བཟླས་པ་ལ་དབང་༔ སྤྱན་རས་གཟིགས་ཀྱི་གསུང་ལོངས་སྤྱོད་རྫོགས་སྐུར་ཤེས་བར་བྱེད་པའོ༔ གསུམ་བ་ཤེས་རབ་ཡེ་ཤེས་ཀྱི་དབང་བསྐུར་བ་ནི༔ སིནྡྷུ་རའི་དཀྱིལ་འཁོར་ལས་གསང་བ་ཡེ་ཤེས་ཀྱི་ཌཱཀྐི་མར་མེ་གཅིག་ལས་གཉིས་ཆད་པ་ལྟ་བུར་
སློབ་མའི་སྙིང་གར་ཐིམ་ཏེ་དགའ་བ་བཞི་རྒྱུད་ལ་སྐྱེས་པར་བསམ༔ ཧྲཱི༔ ཕྱི་ནང་གསང་བའི་རྩ་གཟུགས་མཛེས༔ ལྷ་མོ་དགའ་སྟེར་གནས་སྟེར་མ༔ བདེ་ཆེན་འདི་སྟོན་བདེ་བ་ཐོབ༔ ཁྱེད་ལ་མཆོད་པ་རྟག་ཏུ་བྱོས༔ 
ཤེས་རབ་ཡེ་ཤེས་དབང་འདི་ལོངས༔ ཌཱཀྐི་ནཱིན་མཿསྭཱ་ཧཱ༔ ཧ་རི་ནི་ས་ར་ཙ་ཧྲི་ཡ་ཧཱུྃ་ཛ༔ ཨོཾ་མ་ཧཱ་སུ་ཁ་བྷཉྫ་མོ་ཀྵ་ཧོ༔ གསུམ་བ་ཤེས་རབ་ཡེ་ཤེས་ཀྱིས་བདེ་བ་དང་སྟོང་པའི་དོན་དྲན་པར་བྱ༔ སྙིང་ཁར་སིནྡྷུ་རའི་ཐིག་ལེ་བཀོད༔ རང་
གི་སེམས་ཀྱི་བྱུང་ཚོར་གྱི་རྣམ་རྟོག་མཐའ་དག་སྤྱན་རས་གཟིགས་ཀྱི་ཐུགས་ཟབ་གསལ་གཉིས་མེད་དུ་ཤེས་པར་བྱེད་པའོ༔ ཧྲཱི༔ རླུང་རིག་ཀ་དག་ལྷུན་གྱིས་གྲུབ༔ ཟུང་འཇུག་ཡེ་ཤེས་གཉིས་འཛིན་བྲལ༔ ཕྱོགས་

འུའུའུ༔ ༔མེད་མཐའ་བྲལ་རྡོ་རྗེ་སེམས༔ ཡང་དག་ངེས་དོན་འདི་ལོངས་ཤིག༔ ཛྷཱན་བཛྲ་དྷརྨ་ཀཱ་ཡ་ཨ་བྷི་ཥིཉྩ་ཨ་ཨཱ༔ ཤེལ་རྡོ་ལ་ངོ་སྤྲད་འབྲས་བུ་ཐམས་ཅད་བསྡུས་བ་ནི༔ བཞི་པ་ཡེ་ཤེས་ཐོད་རྒལ་དབང༔ སྣང་
སྲིད་ཡེ་གྲོལ་སྤྱན་རས་གཟིགས༔ ཐོག་མའི་མགོན་པོ་ཀུན་ཏུ་བཟང་༔ ཡེ་ནས་འབྲལ་མེད་སྙིང་ལ་གནས༔ རྗེས་བཟླས་བ་ལུང་བསྟན་དབང་དང་བཅས་པ་ནི༔ ཧྲཱི༔ ཞི་རྒྱས་དབང་དྲག་མངོན་སྤྱོད་དང་༔ རྐང་མགྱོགས་མིག་སྨན་
རིལ་བུ་དང་༔ ས་དང་མཁའ་སྤྱོད་ལ་སོགས་པ༔ བཟླས་བསྒོམ་འདི་ཉིད་ཇི་བཞིན་གྱིས༔ ཕྲིན་ལས་ཀུན་གྱི་བདག་པོར་འགྱུར༔ ཨོཾ་མ་ཎི་པདྨེ་ཧཱུྃ་ཧྲཱི༔ དཱཀྐི་ནཱི་ཧ་རི་ནི་ས་ཧཱུྃ༔ སརྦ་མཱ་ལེ་ཀརྨ་ཨ་
བྷི་ཥིཉྩ་ཧཱུཾ་ཧྲཱི༔ ཧྲཱི༔ དེ་རིང་ངས་ཁྱོད་ལུང་བསྟན་ཏེ༔ འོད་དཔག་མེད་པ་དེ་བཞིན་གཤེགས༔ སྲིད་པ་ཤིན་ཏུ་དག་པས་ན༔ སྲིད་པའི་སྡུག་བསྔལ་ཀུན་ལས་གྲོལ༔ ཨོཾ་སརྦ་ཏ་ཐཱ་ག་ཏ་སིདྡྷི་ས་མ་
ཡ་སྟྭཾ་བྷུར་བྷུ་ཝ་སྭཱ་ཧཱ༔ མ་འོངས་པའི་དུས་ན་རིགས་ཀྱི་གསང་མཚན་དང་མཐུན་པའི་སངས་རྒྱས་སུ་འགྱུར་རོ༔ དེང་ཕྱིན་ཆད་ནས་ཁྱེད་རྣམས་ཀྱིས་ཐུགས་རྗེ་ཆེན་པོའི་སྒོ་ནས་འགྲོ་བའི་དོན་རྒྱ་ཆེན་པོ་སྒྲུབས་ཤིག ཧྲཱི༔ བདེ་གཤེགས་ཀུན་འདུས་

སྤྱན་རས་གཟིགས༔ ཡེ་ཤེས་སྒྱུ་མ་ཆེན་པོའི་དཔལ༔ མ་ལུས་བདག་ལ་བཞུགས་གྱུར་ཅིག༔ ལོ་ཀི་ཤྭ་ར་དྷེ་ཝ་དྷཀྐི་ནཱི་ཨེ་ཨཱ་ར་ལླི་ཧྲིང་ཧྲིང་ཛ་ཛ༔ ཛ༔ཧཱུྃ་བཾ་ཧོ༔ ས་མ་ཡ་ཏིཥྛ་བཛྲ༔ ཞེས་བརྗོད་
ཀྱི་དམ་ཚིག་པའོ༔ གཏེར་སྟོན་རིན་པོ་ཆེ་སྤྲུལ་སྐུ་ཤེས་རབ་འོད་ཟེར་གྱིས་བསམ་ཡས་གཙུག་ལག་ཁང་གི་རང་བྱོན་རྣམ་པར་སྣང་མཛད་ཀྱིས་སེང་ཁྲིའི་ལན་ནས་གདན་དྲངས་པའོ༔ སེང་ཤོག་ལེབ་ནས་དག་པར་ཕབ་བའོ༔ ས་མ་ཡ༔ རྒྱ་རྒྱ་རྒྱ༔ མངྒ་ལཾ༔

འུའུའུ༔ ༔ཐུགས་རྗེ་ཆེན་པོ་པདྨ་དབང་ཕྱུག་གི་རྫོགས་རིམ་ཡེ་ཤེས་གསང་ཏིག་བཞུགས་སོ༔

འུའུའུ༔ ༔ཐུགས་དམ་གསང་བ་ཡེ་ཤེས་ལྷ༔ ཡང་སྙིང་མཐར་ཐུག་དོན་དམ་ཆོས༔ ལྐོག་ཡིག་ལས་ཅན་དོན་དུ་བཞག༔ དབང་ཐོབ་སྒྲུབ་པ་པོ་ཡིས་ནི༔ བསྐྱེད་རིམ་
ལམ་ལ་གནས་བཅས་ནས༔ རྫོགས་རིམ་ལམ་ལ་འབད་པར་བྱེད༔ འཁྲུལ་མཚམས་བཅད་ཅིང་མི་རྟག་བསྒོམ༔ འཁོར་བའི་ཉེས་པ་ཡང་ཡང་བསམ༔ དལ་འབྱོར་རྟེན་ལ་
དོན་ཡོད་ཕྱིར༔ རྒྱུ་འབྲས་ལས་ལ་འདོར་ལེན་བྱེད༔ འཁོར་བར་འཁྱམས་པའི་སེམས་ཅན་རྣམས༔ ཚད་མེད་བྱམས་དང་སྙིང་རྗེ་བསྒོམ༔ ཐར་པ་བྱང་ཆུབ་སྒྲུབ་པ་ལ༔ རབ་
ཏུ་དགའ་བའི་བློར་བཞག་ཏེ༔ དཀོན་མཆོག་གསུམ་གྱི་ཡོན་ཏན་ལཿ སྙིང་ནས་དད་པས་འདུན་པར་བྱ༔ དེ་རྗེས་རིག་པ་མ་བཅོས་པས༔ སོ་མར་བཞག་ལ་ངལ་གསོ་ཞིང་༔

འུའུའུ༔ ༔དེ་ནི་སྔོན་འགྲོའི་རིམ་པའོ༔ ས་མ་ཡ༔ རྒྱ་རྒྱ་རྒྱ༔ གཉིས་པ་རྫོགས་པའི་རིམ་པ་ནི༔ ལྟ་སྒོམ་སྤྱོད་པ་གསུམ་དུ་བསྟན༔ དང་པོ་ལྟ་བའི་རིམ་པ་ནི༔ ཕྱི་མ་ཕྱི་
མའི་དུས་དྲུག་ཏུ༔ ང་ཡི་རྗེས་འཇུག་རིག་པ་འཛིན༔ བྱང་ཆུབ་སེམས་དཔའ་རྣམས་ཀྱིས་ནི༔ ཤེས་ཤིང་བལྟ་བ་འདི་ལྟ་སྟེ༔ སྲིད་དང་ཞི་བ་དངོས་པོས་སྟོང༔ འཁོར་བ་དང་
ནི་མྱ་ངན་འདས༔ བདེ་སྡུག་རྟོག་པ་གང་སྣང་ཡང་༔ ཆོས་ཅན་ཆོས་ཉིད་བློ་དང་བྲལ༔ ཤེས་པ་ཡུལ་ནས་དམིགས་སུ་མེད༔ ཕུང་པོ་ཁམས་དང་སྐྱེ་མཆེད་དང་༔ རྟེན་འབྲེལ་
འབྱུང་དང་བཟློག་པ་སོགས༔ རང་གི་ངོ་བོ་ཉིད་ནས་སྟོང༔ དངོས་པོ་མཚན་མ་མཚན་ཉིད་དང་༔ ཡོད་མེད་འགྲོ་འོང་ལ་སོགས་ཀུན༔ མི་སྐྱེ་མི་འགག་མི་རྟག་ཅིང་༔ མ་

ཆད་མི་འགྲོ་མི་འོང་སྟེ༔ ཡོད་དང་མེད་པའི་ཕྱོགས་བྲལ་བས༔ འདི་ནི་ཀུན་ལ་ཁྱབ་པའོ༔ དེ་ཉིད་རྟོགས་པར་བྱ་བ་སྟེ༔ གདོད་མའི་གཞི་ནི་སེམས་ཉིད་ཡིན༔ སྣང་སྲིད་འཁོར་འདས་དེ་ལས་འབྱུང་༔
དེ་ནི་གང་གིས་བསྟན་དུ་མེད༔ མཁས་པ་བརྒྱ་ཡི་ཆོས་བྱེད་ཀྱང་༔ ནམ་ཡང་རྙེད་ཅིང་མཐོང་བ་མེད༔ སེམས་ཅན་རང་བཞིན་བྱང་ཆུབ་སྟེ༔ བྱང་ཆུབ་ཉིད་ཀྱང་དེ་ཡིན་ནོ༔ དེ་ཡོངས་ཤེས་པའི་སྐལ་
ལྡན་གྱིས༔ རྒྱུན་དུ་དེ་ལས་མི་འདའ་འོ༔ ནམ་མཁའི་མཐར་ཐུག་མི་མཚོན་ཞིང་༔ སྒྱུ་མ་ལྟ་བུར་གང་ཤེས་པ༔ དེ་ལས་མཆོག་གྱུར་རིགས་མ་ཡིན༔ རང་རིག་ཡེ་ནས་རྫོགས་སངས་རྒྱས༔ ལྟ་
བའི་མཐར་ཐུག་ཨེ་མ་ཧོཿ ས་མ་ཡ༔ རྒྱ་རྒྱ་རྒྱ༔ གཉིས་པ་བྱང་ཆུབ་སྒོམས་པའི་རྣལ་འབྱོར་པས༔ རྣམ་སྣང་ཆོས་བདུན་ངང་དུ་ཀློད༔ སྐྱོན་ཅན་རླུང་ནི་ཕྱི་ལ་བསལ༔ ལྷ་དང་སྔགས་དང་ཏིང་འཛིན་
སེམས༔ དེ་ཉིད་སྟེང་དུ་སོ་མ་དང་༔ རང་གདངས་ལྷུག་པར་བཙན་གྱིས་བཞག༔ སྟོང་གསལ་མ་བཅོས་ཞི་གནས་དང་༔ རང་བྱུང་རང་ཤར་གྲོལ་བ་ཡི༔ ཡེ་དག་རིག་པ་དྲི་མེད་ཉིད༔ ལྷག་མཐོང་

འུའུའུ༔༔ དོན་ལ་མཉམ་པར་བཞག༔ དེ་ནས་རྡོ་རྗེ་བཟླས་པའི་རླུང༔ རྡུབ་པ་ཨོཾ་ཞེས་རིང་བར་དྲངས༔ གནས་པ་ཨཱ༔ལས་ཟིན་ཡུལ་བསྐྱེད༔ ཧཱུྃ་ཞེས་ཕྱི་ལ་ནར་གྱིས་བཏང་༔ མ་ཡིན་ཉི་
་ཁྲི་གཅིག་སྟོང་རླུང༔ དྲུག་བརྒྱ་ལ་སོགས་ལས་ཀྱི་རླུང༔ སེམས་ནི་ཟད་པར་བྱེད་པའི་ཐབས༔ ཡེ་ཤེས་ཨ་ལ་གཏད་དེ་བསྒོམ༔ སླར་ཡང་སྙིང་དབུས་མི་ཤིགས་ལ༔ རླུང་དང་བཅས་ཏེ་མཉམ་
པར་བཞག༔ སྣང་དང་མཆེད་ཐོབ་ལ་བརྟེན་ནས༔ དུ་བ་སྨིན་རྒྱུ་མེ་ཁྱེར་ཆུ༔ སྤྲིན་བྲལ་ནམ་མཁའི་བར་དུ་བསྒོམ༔ སྐབས་སུ་གཏུམ་མོ་འཁོར་ལོ་བཞི༔ འབར་དང་འཛག་པ་ཇི་བཞིན་དུ༔ རྒྱུད་
བཞིར་མཁས་པས་ཡང་ཡང་བསྒོམ༔ དེ་བཞིན་འདབ་བརྒྱད་སྙིང་དབུས་སུ༔ ཡུང་འབྲུ་ཙམ་གྱི་འོད་དམར་པོ༔ སྟོང་གསུམ་གསལ་བ་ཉིད་དུ་གཏད༔ སྟེང་འོག་རླུང་གི་སྦྱོར་བས་སྦྱངས༔ སྣ་རྩེ་
འོད་དཀར་ཡུང་འབྲུ་ཙམ༔ བྲུལ་ལ་ཁད་ལ་རླུང་རིག་གཏད༔ དེ་ཉིད་ནམ་མཁར་སོང་ཞིང་བསྲེ༔ རྗེས་སུ་མ་བཅོས་སོ་མར་བཞག༔ དེ་བཞིན་ནམ་མཁའི་དབུས་ཐུག་པར༔ ཉིན་དང་མཚན་དུ་

གཏད་དེ་བལྟ༔ བལྟས་པས་ཆོས་ཉིད་མངོན་སུམ་ནི༔ མི་འགུལ་གསུམ་གྱི་གནད་དང་སྦྱར༔ གཞི་སྒྲོན་ཀུན་ཁྱབ་བྱང་ཆུབ་སེམས༔ ཏིལ་ལ་མར་ཁྱབ་ལྟ་བུ་ལ༔ ལམ་སྒྲོན་སྙིང་ནང་ཐིག་ལེ་ལྔ༔
མ་འདྲེས་རང་གསལ་དབྱིངས་རིག་གཅིག༔ མ་ཡིན་དལ་བའི་རླུང་དང་སྦྱར༔ དཀར་འཇམ་རྩ་སྒྲོན་སྙིང་དང་འབྲེལ༔ དེ་ཡང་མིག་གཉིས་འབྲེལ་རྩའི་ནང་༔ ཐིག་ལེ་སྙིང་པོ་འགྱུར་མེད་གསལ༔
རྒྱང་ཞགས་ཆུ་སྒྲོན་མཁའ་ཡི་དབྱིངས༔ ཀུན་ཁྱབ་ཐིག་ལེ་སྟོང་སྒྲོན་དབུས༔ རང་རིག་ལྷ་ཡི་སྐུ་རུ་གསལ༔ ཆ་མེད་རྡུལ་བྲལ་ཡེ་ཤེས་སྐུ༔ དེ་ལས་རྒྱས་པ་བསྟན་དུ་མེད༔ མཐོང་བས་ཡིད་ཆེས་
ངེས་པར་གྲོལ༔ འདི་ནི་སངས་རྒྱས་ཀུན་གྱི་ཐུགས༔ འདི་ལས་གཞན་དུ་བསྟན་པ་མེད༔ རིམ་དུ་ཡང་ནི་གཅིག་པར་འགྲུབ༔ འཁོར་བ་ཡེ་ནས་རང་གྲོལ་འགྱུར༔ བསྒོམ་པའི་རིམ་པ་ཨེ་མ་ཧོ༔
ས་མ་ཡཱ༔ རྒྱ་རྒྱ་རྒྱ༔ གསུམ་པ་རོ་སྙོམས་ཡུལ་ལ་སྤྱད༔ ཕྱི་རོལ་སྣང་བ་སེམས་ལ་བཅད༔ འདྲེ་རྟོག་དབེན་མེད་སྒྱུ་མར་སྦྱངས༔ ནང་གི་བདེ་སྡུག་ལམ་དུ་བླངས༔ ན་ཚ་སྐྱེ་འགག་སྒྱུ་མར་ཁྱེར༔

འུའུའུ༔ ༔གསང་བ་དུག་ལྔ་ཆོས་སྐུར་བཅད༔ སྒྲིབ་གཉིས་བག་ཆགས་ཕྲ་བའི་ཡུལ༔ ལས་རྒྱ་མཚན་དང་ལྡན་པ་ལ༔ བདེ་ཆེན་ཡེ་ཤེས་རོ་མཉམ་བྱ༔ སྐྱེ་འཆི་བར་དོ་ལམ་དང་བསྲེ༔
སྤྱོད་པ་དུས་ཚོད་དང་འབྲེལ་བྱ༔ རྫོགས་པའི་རིམ་པ་ཨེ་མ་ཧོཿ རྒྱུན་སྤྱོད་ལྷ་སྔགས་ཡེ་ཤེས་སུ༔ མ་ཡེངས་དྲན་པས་འཕོ་བས་དྲངས༔ སྨོན་ལམ་ཀུན་དང་མཐུན་པར་བཏབ༔ ས་མ་ཡ༔ རྒྱ་རྒྱ་རྒྱ༔
གླུ གསུམ་པ་སྒྲུབས་པའི་འབྲས་བུ་ནི༔ དུས་གསུམ་བདེ་གཤེགས་ཡི་དམ་ལྷ༔ བླ་མ་རིག་འཛིན་མ་ལུས་བསྒྲུབ༔ ཇི་ལྟར་འདོད་པའི་རེ་བ་སྐོངས༔ སྣང་བ་སྐུ་རུ་སྨིན་པ་དང་༔ སྒྲ་གྲགས་སྔགས་སུ་
སྨིན་པ་དང་༔ དྲན་རྟོག་ཐུགས་སུ་སྨིན་གྱུར་པས༔ གང་འཕྲད་ལམ་སྣ་འདྲེན་པར་ནུས༔ ཞི་རྒྱས་དབང་དྲག་ཕྲིན་ལས་དང་༔ མཐར་ཐུགས་འཁོར་ལོ་ཚོགས་ཆེན་གྱིས༔ ས་ལ་གནས་ཞིང་འགྲོ་བ་
འདྲེན༔ འགལ་རྐྱེན་གློ་བུར་རྐྱེན་དབང་གིས༔ ཚེ་ཡི་འདུ་བྱེད་གྱུར་ན་ཡང་༔ སྐུ་གདུང་རིང་བསྲེལ་འཇའ་འོད་དང་༔ ནམ་མཁའ་དྲི་མེད་དྭངས་པ་འབྱུང་༔ དེ་དང་འཕྲད་པ་དོན་གྱིས་མཆོག༔ རྗེས་

ཀྱི་གདམས་པ་ཨེ་མ་ཧོཿ ས་མ་ཡ༔ རྒྱ་རྒྱ་རྒྱ༔ ག གསང་བ་ཡེ་ཤེས་གཅིག་བསྒྲུབ་ཀྱི༔ བསྙེན་བསྒྲུབ་སྔོན་སོང་རྣལ་འབྱོར་པས༔ ཐུགས་སྒྲུབ་ཧི༔ ཡིག་ལས་ཚོགས་ནི༔ ནད་གདོན་སྡིག་སྒྲིབ་
ཞི་འདོད་ཀྱི༔ གསང་བ་ཡེ་ཤེས་ཌཱཀྐི་མས༔ ཐུགས་ཀར་དྲི་མེད་ཧྲཱི༔དཀར་ལས༔ འོད་ཟེར་དཀར་བོས་རང་ལུས་གང་༔ ནད་གདོན་སྡིག་སྒྲིབ་བ་མོ་ལ༔ ཉི་ཟེར་ཕོག་པ་ལྟ་བུར་ཞི༔ རང་ལུས་
སྟོང་གསལ་ཆེན་པོ་རུ༔ འཛིན་མེད་དག་པའི་ངང་དུ་བཞག༔ ཧྲཱི༔ ཡིག་སྒྲོག་ཅིང་ནད་གདོན་ལ༔ དམིགས་པ་ཧྲཱི༔ ཡིག་གཟིར་བར་བྱ༔ ཟང་ཐལ་བྱས་པས་ཞི་བར་འགྱུར༔ ས་མ་ཡ༔ རྒྱ་རྒྱ་རྒྱ༔ ༔
ཚེ་དང་ཡེ་ཤེས་བསོད་ནམས་དང་༔ རྩ་རླུང་ཐིག་ལེ་འཁོར་རྫས་ཀུན༔ འཕེལ་འདོད་ཀིའི་ས་བོན་ཉིད༔ གསེར་མདོག་ཧྲཱི༔ཡིག་ཧྲཱི༔ སེར་ལས༔ འོད་ཟེར་སེར་པོས་ཁམས་གསུམ་གང་༔ ཚེ་
དང་ལོངས་སྤྱོད་ཕུང་ཁམས་དང་༔ ཐམས་ཅད་མ་ལུས་དབང་དུ་བསྡུས༔ ཚེ་དཔལ་ནོར་གྱི་ཆར་འབེབས་བསམ༔ ཧྲིཡིག་སྒྲ་སྒྲོག་སྣང་སྲིད་ལ༔ དམིགས་པས་རྒྱས་བཏབ་འུབ་ཀྱིས་བསྡུས༔

འུའུའུ༔ ༔མཉམ་ཉིད་རྒྱལ་བའི་ངང་ལ་བཞག༔ རྒྱས་པའི་ལས་ཀུན་ཐོགས་མེད་འགྲུབ༔ ས་མ་ཡ༔ རྒྱ་རྒྱ་རྒྱ༔ འགྲོ་ཀུན་དབང་དུ་སྡུད་པའི་ཐབས༔ རང་ཉིད་གསང་བ་ཡེ་ཤེས་ཉིད༔ དམར་པོ་འོད་
ཟེར་འབར་བར་བསྒོམ༔ རང་རིག་ཐུགས་སྲོག་ཧྲཱི༔ ཡིག་ལས༔ འོད་ཟེར་དམར་པོས་སྟོང་གསུམ་གང་༔ སླར་ཡང་ཧྲཱི༔ ཡིག་དབུས་ཉིད་ལས༔ བུང་བ་དམར་པོ་མཆུ་ཅན་གྱིས༔ ཚོགས་
རྣམས་མང་དུ་འཕྲོས་པ་ཡིས༔ ཕ་རོལ་དམིགས་ཡུལ་བསྒྲུབ་བྱ་ཡི༔ སྙིང་དབུས་ས་བོན་ལ་འཇིབ་པས༔ འདོད་དགུ་ལོངས་སྤྱོད་དཔག་མེད་རྣམས༔ རང་དབང་མེད་པར་བཀུག་བསྡུས་ནས༔ 
བུང་བ་ཚུར་འདུས་སྙིང་དབུས་བསྟིམ༔ ཐུན་བཞི་དག་གིས་མཇུག་རྣམས་སུ༔ ཧྲཱི༔ ཡིག་འོད་ཟེར་ལྕགས་ཀྱུ་ཡིས༔ ལྷ་འདྲེ་མི་གསུམ་ཕོ་སྨོས་ཀྱིས༔ སྙིང་ཁའི་གསང་བའི་གནས་སུ་ཟུག༔
དུངས་དང་དགའ་བའི་སེམས་ཀྱིས་འགུག༔ ཐམས་ཅད་བདེ་ཆེན་དམར་འཇམ་འོད༔ འཛིན་མེད་ཟང་ཐལ་བདེ་ཆེན་ངང་༔ ཧྲཱི༔ སྒྲ་སྒྲོག་ཅིང་གདུལ་བྱ་ལ༔ བརྩེ་བའི་སྙིང་རྗེའི་གཟེར་གྱིས་གདབ༔

རླུང་སྦྱར་མཉམ་བཞག་བྱས་པས་འདུས༔ ཐེ་ཚོམ་མེད་དོ་ས་མ་ཡ༔ རྒྱ་རྒྱ་རྒྱ༔ མངོན་སྤྱོད་དྲག་པོའི་གདུག་པ་ཅན༔ ཚར་གཅོད་ལུས་ལ་རང་ཉིད་ནི༔ ལྗང་ནག་ཐུགས་རྗེ་ཆེན་པོའི་སྐུ༔ གཏུམ་
ཞིང་རྔམ་པའི་ཆ་ལུགས་ཅན༔ སྐུ་ལས་ཁྲོ་ཚོགས་དཔག་མེད་འཕྲོས༔ ཐུགས་དབུས་ཧྲཱི༔ ཡིག་ལྗང་ནག་ལས༔ འོད་ཟེར་མཚོན་ཆ་མེ་ཆེན་ལྟར༔ འཕྲོས་པས་དགྲ་གདོན་བར་ཆད་ཀྱིས༔ ལུས་
ལ་ཕོག་པས་རྡུལ་དུ་བརླག༔ དམིགས་མེད་སྟོང་པ་ཟང་ཐལ་ལེ༔ ཐལ་བ་རླུང་གིས་ཁྱེར་བ་ལྟར༔ གནོད་བྱེད་མིང་མེད་ངང་ཉིད་ལས༔ ཧྲཱི༔ ཡིག་བཟླས་ཞིང་ལྟ་སྟངས་བྱ༔ ལྷ་འདྲེས་དངོས་སུ་
སྐད་ངན་འདོན༔ གདུག་པ་ཚར་གཅོད་བྲན་དུ་ཁོལ༔ བྱད་འདྲེ་བཟློག་པར་གདོན་མི་ཟ༔ བརྩོན་པས་སྒྲུབས་ཤིག་ཕྱི་རབས་ཀུན༔ ས་མ་ཡ༔ རྒྱ་རྒྱ་རྒྱ༔ བསྙེན་པའི་ཡུལ་ལ་སྤྱོད་འདོད་ན༔ བསྙེན་པ་
རྟགས་ཐོན་རྣལ་འབྱོར་པས༔ རང་ལུས་རྡོ་རྗེ་རྒྱ་གྲམ་དུ༔ བསམས་ལ་བསྙེན་པའི་ས་གཞི་ཀུན༔ རྡོ་རྗེ་ལྟེ་བས་མཚན་པར་བསམ༔ དེ་སྟེང་ཧྲཱི༔ དམར་འོད་ཟེར་གྱིས༔ སྟེང་འོག་སྲིད་རྩེ་དམྱལ་

འུའུའུ༔ ༔བའི་བར༔ ཕྱོགས་མཚམས་སྐབས་མེད་རྡོ་རྗེ་འབར༔ རང་རིག་ཧྲཱི༔ལས་བསྟིམ་བྱས་ཏེ༔ ཧྲཱི༔ཧྲཱི༔བརྗོད་ལ་སྟོང་ཉིད་བསྒོམ༔ ཧྲཱི༔ ཡང་སྣང་སྟོང་འོད་གསལ་ལ༔ གྲག་སྟོང་
ཧྲི༔ཡིག་ང་རོ་སྒྲོག༔ རིག་སྟོང་སྐྱེ་འགག་མེད་པར་བསམ༔ རྣམ་རྟོག་ལྷ་འདྲེའི་ཆོ་འཕྲུལ་ཀུན༔ ཧྲཱི༔ ཡིག་རིག་པའི་ངང་དུ་བསྟིམས༔ འཁོར་འདས་དབྱེར་མེད་ཡེ་ཤེས་སེམས༔ དྲི་མེད་ཆོས་སྐུའི་
ངང་དུ་བཞག༔ ཕྱི་རྟགས་ལུས་ཀྱི་ནད་གདོན་ཞི༔ ནང་རྟགས་རྩ་རླུང་ཐིག་ལེ་བརྟན༔ གསང་བ་རིག་པ་རང་དབང་ཐོབ༔ མ་བཅོས་སྣང་སྲིད་ཆོས་སྐུར་གྲོལ༔ སྤྱོད་ལམ་རྣམ་བཞིར་དྲན་པར་སྐྱོང་༔ 
ཡང་ཅིག་ཟབ་པའི་གནད་ཡིག་ནི༔ བདག་ཉིད་ལ་ནི་བར་དོ་དང་༔ བདུད་དང་བགེགས་སུ་བྱེད་པའི་རིགས༔ གང་ཡིན་མདུན་དུ་རང་ཉིད་ལྷར༔ ལྷ་སྒོམ་གནས་གསུམ་འོད་ཟེར་གྱིས༔ ཕན་ཚུན་
མཆོད་བསྟོད་གསོལ་བ་བཏབ༔ ཏིང་འཛིན་འོད་ཀྱི་དབང་བཞི་རིམ༔ ཕར་ལ་བསྐུར་ཞིང་ཚུར་ལ་བླངས༔ མཐར་ནི་ཕན་ཚུན་གང་བདེ་བསྲེ༔ དམིགས་མེད་ངང་དུ་དར་ཅིག་བཞག༔ རྗེས་ནི་རྨི་

ལམ་སྒྱུ་མར་སྦྱངས༔ དོན་ལ་དགྲ་གཉེན་མེད་པ་ལ༔ རང་སྣང་ལས་རླུང་ལ་བརྟེན་ནས༔ བདག་གཞན་གཅིག་ཏུ་སྣང་བ་ཡང་༔ སེམས་ལ་རླུང་གིས་རྐྱེན་སྦྱར་ནས༔ རང་གཞན་དགྲ་འདྲེ་ཐ་དད་
ཀྱང་༔ མཉམ་བཞག་རོ་སྙོམས་ཉིད་ཀྱི་ངང༔ བདག་གཞན་འཛིན་རྟོག་སྟོང་པ་ཉིད༔ དེ་ལྟར་ཡང་ཡང་བསྒོམ་བྱས་ཏེ༔ སྤྲོས་པ་མེད་པའི་ངང་ཉིད་ལས༔ ཆགས་སྡང་རྟོག་པ་རང་སར་ཞི༔ གནས་
གཞི་རང་ཞལ་མཐོང་བ་དང་༔ སྲིད་གྲོལ་བར་དོར་སྨིན་ནས་སྟོང༔ འདི་ནི་ཐེག་ཆེན་གསང་སྔགས་ཀྱི༔ ཁོང་སྙིང་ཡིན་ནོ་ཕྱི་རབས་རྣམས༔ སྔགས་པ་མཐུ་གཏད་བསད་ལས་ཀྱིས༔ ངན་སོང་ཁ་
བརྒྱུད་ངན་འགྲོར་ལྟུང༔ སྟོང་ཉིད་སྙིང་རྗེ་ཆེན་པོའི་ངང་༔ སྣང་བ་ལྷ་སྐུ་སྒྱུ་མ་ལ༔ དབང་བཞི་ལ་བརྟེན་གྲོལ་བར་ཤོག༔ བོད་ཀྱི་འགྲོ་བའི་གཉེན་གཅིག་པུ༔ ཐུགས་རྗེ་ཆེན་པོ་སྤྱན་རས་གཟིགས༔
བསྐྱེད་རྫོགས་ལམ་དང་ཆ་ལག་བཅས༔ ཚིག་ཉུང་དོན་མང་གདམས་པའི་མཆོག༔ འདི་ནི་ཟབ་མོ་མཁའ་འགྲོའི་སྙིང་༔ པདྨའི་ཐུགས་ཀྱི་ཡང་ཏིག་ཡིན༔ འདི་ཉིད་ཚུལ་བཞིན་སུས་བསྒོམ་པ༔

འུའུའུ༔ ༔དག་པའི་ཡེ་ཤེས་ངང་དུ་གྲོལ༔ ཐེ་ཚོམ་ལམ་གྱི་སྒྲོ་འདོགས་ཆོད༔ འདི་འདྲའི་གདམས་པ་གནད་ཚད་ནི༔ ས་སྟེང་བཙལ་ཀྱང་རྙེད་པ་དཀོན༔ འདི་ཉིད་བསྒོམས་ལ་གེགས་སྐྱོན་
མེད༔ སྒོམ་པ་སྒྲོ་འདོགས་བཅད་པ་ན༔ མ་བསླད་ཆོས་ཀྱི་གནད་མཚང་ཤེས༔ འཁོར་བ་ཀུན་ལས་ངེས་གྲོལ་ནས༔ འཕགས་པའི་ས་ལ་སྐྱེས་ཅིག་བགྲོད༔ ས་མ་ཡ༔ རྒྱ་རྒྱ་རྒྱ༔ པད་འབྱུང་གསང་བ་
ཤོག་དྲིལ་གཉིས༔ ཤྲྀ་སེང་བྷི་མ་མི་ཏྲ་དང་༔ པད་འབྱུང་ཡེ་ཤེས་མཚོ་རྒྱལ་གྱིས༔ བྱང་སེམས་དཀར་དམར་ཉིད་དང་ནི༔ རྒྱ་གར་རིག་འཛིན་རྣམ་བརྒྱད་ཀྱི༔ བསྒྲུབས་པའི་དམ་ཚིག་ཨ་མི་ཏས༔
སེང་ཤོག་ངོས་ལ་ལེགས་པར་བྱུགས༔ ཨོ་རྒྱན་བདག་གིས་འཕྲུལ་གྱིས་ནི༔ ཡི་གེའི་རིས་སུ་དག་པར་ཡོད༔ དམ་ལྡན་འགྲོ་བ་སུས་རིག་ཀྱང་༔ ངན་སོང་སྐྱེ་སྒོའི་འཇིགས་ལས་གྲོལ༔ དྲི་ཙམ་སྣ་
ཡི་སྒོར་སོང་ཡང་༔ ཆོས་ལྡན་སྐྱེ་བ་དགུ་ཐོབ་འགྱུར༔ དུས་གནད་མེ་ཏོག་ཀུན་རྒྱས་ལ༔ ཡང་རྫོང་སྐུ་ཡི་གནས་ཆེན་དུ༔ པདྨ་འབྱུང་གནས་གསུང་གི་ཆོས༔ བཻ་རོའི་ཐུགས་སྤྲུལ་ལས་ལྡན་གྱིས༔

བཟང་ངན་ལས་འབྲེལ་གྲོགས་དང་བཅས༔ ཕྱི་ནང་གསང་བའི་ལུང་བསྟན་བཞིན༔ མཐུན་པར་ཚུལ་བཞིན་ཕབ་གྱུར་ན༔ བདེ་ལེགས་ཡོན་ཏན་ཀུན་ལྡན་ཞིང་༔ འགྲོ་བ་མང་ཞིག་བདེ་ལ་བཀོད༔
མཐུ་ཆེན་པོ་བཅས་སུས་འབྱོར་བ༔ དེ་ཡི་བསོད་ནམས་དཔག་མེད་གང་༔ སྐྱེ་མང་འདོད་དགུར་སྤྱོད་པར་འགྱུར༔ སྨོན་ལམ་སྤྲུལ་པའི་ཡིག་བྲིས་ཀྱང་༔ ར་སའི་ཆུ་བཟློག་བརྟན་བཞུགས་དང་༔ ཀླུ་
རྒྱལ་འཛིན་པ་ལག་མངས་ཀྱིས༔ མཆོད་པའི་གནས་སུ་བཟུང་བ་ན༔ ཤཱཀྱ་མུ་ནེ་པད་གདན་དབུས༔ དྲི་ཡིས་མ་གོས་བཞུགས་པ་གཅེས༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ སྦས་རྒྱ༔ གཏད་རྒྱ༔ དུས་ཀྱི་རྒྱ༔ སྨོན་ལམ་
གྱི་རྒྱ༔ དྲུག་གིས་བདམས་ཏེ་ལས་ཀྱི་རྡོ་རྗེ་དགེ་བསྙེན་མ་དང་༔ སྐུའི་རྒྱལ་བོ་ཆེན་པོ་ལ་གཏད་དོ༔ ས་མ་ཡཱ༔  ས་མ་ཡ༔ རིགས་མེད་པས་བསྟན་པ་ཐ་དག་ལ་མངོན་པར་མོས་པས་དགའ་བ་དང་༔ གུས་པ་ཆེན་པོའི་ཉེ་བར་གནས་ཞིང་༔
གཞན་རྐྱེན་གྱིས་འཕྲོག་པར་མི་ནུས་ཤིང་༔ དད་པས་མཆོག་གིས་མངོན་པར་བལྟམས་པ༔ སྡེ་བ་ཆོས་ཀྱི་རྗེའི་གཅིག་ཏུ་བཀའ་ནན་གྱིས་ཉེ་བར་བསྐུལ་བ་གནང་བ་དང་༔ དེ་མཐུན་ཞལ་ངོ་རྩེ་རྒྱལ་

འུའུའུ༔ ༔གྱི་མགྲིན་གཅིག་ཏུ་ཐུགས་འདུན་གཏད་པ་བཞིན༔ དུས་གནད་དང་མཐུན་པར་སྣ་ཚོགས་རང་གྲོལ་གྱིས་གནས་ཆེན་དམ་པ་སྦྲག་གི་ཡང་རྫོགས་སུ་སེང་ཤོག་ངོས་ལས་དག་པར་
ཕབ༔ སམ་ཡཱ༔ རྒྱ་རྒྱ་རྒྱ༔ སྤྲུལ་སྐུ་ཤེས་རབ་འོད་ཟེར་སྣ་ཚོགས་རང་གྲོལ་གྱིས༔ དཔག་གྱིས་བསམ་ཡས་གཙུག་ལག་ཁང་གི་དབུ་རྩེ་རང་བྱོན་རྣམ་པར་སྣང་མཛད་ཀྱི་སེང་ཁྲིའི་ཞུལ་གདན་དྲངས་པའོ༔ གར་དབང་པདྨ་རྒྱལ་མཚན་བདག་གིས་འཕྲང་ཕུའི་སེང་གེ་སྒང་དུ་ཞུས་པ་དགེའོ༔ མངྒ་ལཾཿ

༄༅། །ཐུགས་རྗེ་ཆེན་པོ་པདྨ་དབང་ཕྱུག་ལས་སྔོན་འགྲོ་གཏོར་མ་བྱ་བ་དང་༔ སྲུང་འཁོར་སྒོམ་ཞིང་མཚམས་བཅད་པ་ནི༔

༄༅། །རང་ཉིད་སྐད་ཅིག་གིས་དབང་ཆེན་རྟ་མགྲིན་སྐུ་མདོག་དམར་པོ་ཞལ་གཅིག་ཕྱག་གཉིས་པ་གཡས་དབྱུག་ཏོ་ནམ་མཁའ་ལ་ཕྱར་ཞིང་༔ གཡོན་སྡིགས་མཛུབ་བསྡིགས་པའི་
ཚུལ་གྱིས་ཐུགས་ཀར་མཛད་པ༔ ཁྲོ་ཚུལ་གར་གྱི་ཉམས་དགུ་དང་ལྡན་ཞིང་༔ ཞབས་གཉིས་འདོར་ཐབས་ཀྱིས་པདྨ་ཉི་ཟླ་ཁ་སྦྱོར་དུ་བསྣོལ་བའི་སྟེང་ན་བཞུགས་པའི་ཐུགས་ཀའི་
ཧྲཱིཿ ཡིག་ལས་འོད་ཟེར་འཕྲོས་པས༔ དགྲ་བགེགས་འབྱུང་པོའི་ཚོགས་སྐད་ཅིག་གིས་བཀུག་ལ༔ དཀར་གཏོར་ཟླུམ་པོ་བདྨ་འདབ་མ་གསུམ་པ་གཅིག་ལ་ཆང་བདུད་རྩིས་བྲན་ལ༔ རཾ་ཡཾ་ཁཾ་དང་༔ ཨོཾ་ཨཱཿཧཱུྃ་གསུམ་གྱིས་བསྲེག་གཏོར་སྦྱངས་
དང་བྱིན་རླབས་ཚུལ་བཞིན་བྱས་ཏེ༔ གཏོར་མ་བསྔོ་བ་ནི༔ ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ནཱཾ་ཨཱ་ཅན་ནུཏྤནྣ་ཏཱ་ད་ཨོཾ་ཨཱ༔ཧཱུྃ་ཕཊ་སྭཱ་ཧཱ༔ སརྦ་བ་ལིཾ་ཏ་ཁཱ་ཧི་ཁཱ་ཧི༔ དེ་ལྟར་ལན་བདུན་གྱིས་བསྔོས་ནས་ནི༔ པུཥྤེ་ནས་ཤབྡའི་
བར་གྱིས་མཆོད༔ ཕྲིན་ལས་བཅོལ་བ་ནི༔ ཧྲཱིཿ ས་ཕྱོགས་འདིར་གནས་ལྷ་ཀླུ་འབྱུང་པོའི་ཚོགས༔ དངོས་སུ་བཤམས་པའི་མཆོད་སྦྱིན་བདུད་རྩིའི་རྒྱུན༔ འབད་པ་མེད་པར་བྱིན་གྱིས་བརླབས་

༄༅། །ནས་འབུལ༔ འདི་དག་གསོལ་ཞིང་བདེ་བར་བསྣམས་ནས་ཀྱང་༔ ས་ཕྱོགས་དགེ་ཞིང་བར་ཆད་མེད་པ་དང་༔ ཇི་སྲིད་སྙིང་པོའི་འབྲས་བུ་མ་ཐོབ་པར༔
ཁྱེད་རྣམས་ས་ཕྱོགས་གཞན་དུ་འགྲོ་བར་གྱིས༔ གལ་ཏེ་འདིར་གནས་བསམ་སྦྱོར་ངན་པ་ཡིས༔ ལས་ལ་མི་མཐུན་འབྲས་བུ་འབྱིན་གྱུར་ན༔ བདག་ཉིད་དབང་ཆེན་
དཔལ་གྱི་མཐུ་སྟོབས་ཀྱིས༔ ལུས་ངག་ཡིད་གསུམ་ཐལ་བ་བཞིན་དུ་བྱེད༔ ཨོཾ་སུམྦྷ་ནི་སུམྦྷ་ཧཱུྃ༔ གྲྀཧྣ་གྲྀཧྣ་ཧཱུྃ༔ གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ༔ ཨཱ་ན་ཡ་ཧོ༔ བྷ་ག་ཝཱན༔ བཛྲ་
བིདྱཱ་རཱ་ཛཱ་ཡ་ཧཱུྃ་ཕཊ༔ དེ་ལྟར་བགེགས་བསྐྲད་ཅིང་སྲུང་འཁོར་གྱིས་མཚམས་བཅད་པ་ནི༔ ཧྲཱིཿ བདག་ཉིད་དབང་ཆེན་རྟ་མགྲིན་ཁྲོས་པ་ཡི༔ ཐུགས་ལས་སྤྲོས་པའི་མཚོན་ཆ་རྡོ་རྗེ་མེ༔
སྟེང་འོག་ཕྱོགས་མཚམས་མ་ལུས་ཀུན་ཏུ་བསྐོར༔ བསྐལ་པ་ལས་ཀྱི་རླུང་ཡང་ལྡང་མི་འགྱུར༔ ཨོཾ་ཧྱ་གྲཱི་བ་བཛྲ་རཀྵ་རཀྵ་ཧཱུྃ་ཕཊ༔ ཅེས་པའི་རྡོ་རྗེའི་རྭ་བ་དང་གུར་ཁང་ཟླུམ་པོ་ཡེ་ཤེས་ཀྱི་མེ་ཁ་དོག་ལྔ་

ལྡན་ཀུན་ནས་འབར་བ་དང་བཅས་པ་བསྒོམ་པའོ༔སྤྲུལ་སྐུ་ཤེས་རབ་འོད་ཟེར་གྱིས་གཏེར་ནས་གདན་དྲངས་པའོ། །

༄༅།  །ཐུགས་རྗེ་ཆེན་པོ་པདྨ་དབང་ཕྱུག་གིས་རྫོགས་རིམ་ཡེ་ཤེས་གསང་རིག་ལས༔ དཔེ་རྒྱུད་ཉེ་བར་
གསལ་བྱེད་ཅེས་བྱ་བ་བཞུགས་སོ༔

༄༅། །རྗེ་བཙུན་པདྨ་དང་ཐུགས་རྗེ་ཆེན་པོ་དབྱེར་མ་མཆིས་པའི་བདག་ཉིད་ཅན་གྱི་ཞབས་ལ་ཕྱག་བྱས་ཏེ༔ རྫོགས་རིམ་ཡེ་ཤེས་གསང་ཏིག་ཉམས་སུ་ལེན་པ་ལ༔ དཔེ་རྒྱུད་
འཁྲུག་སྡེབ་ཀྱི་ཚུལ་དུ་བཞུགས་པ་ལས༔ འདིར་བསྙེན་རྒྱུད་ངག་རྒྱུན་ལྟར་ཉམས་སུ་བླངས་པ་སྟེ༔ ཐོག་མར་སྨིན་བྱེད་དབང་གིས་དགའ་སྟོན་གྱི་རྒྱུད་ལེགས་པར་སྨིན་པར་བྱ་བ་
བསྟན་པ་ནི༔ དཔེ་རྒྱུ་བས༔ དབང་ཐོབ་སྒྲུབ་པ་པོ་ཡི་ནི༔ བསྐྱེད་རིམ་ལམ་ལ་གནད་བྱས་ནས༔ རྫོགས་རིམ་གནད་ལ་འབད་པར་བྱས་སོ༔་ཅེས་གསུངས་པས༔ དབང་ལེགས་
པར་ཐོབ་ཅིང་བསྐྱེད་རིམ་ཀྱིས་ལམ་ལ་བསྙེན་ཅིང་༔ སྒྲུབ་པ་སོགས་ལེགས་པར་གྲུབ་པ་ཞིག་གིས༔ དབང་གི་ལམ་འགྲོས་དང་མཐུན་པའི་རྫོགས་རིམ་ཉམས་སུ་བླངས་པ་ནི༔

༄༅། །དབེན་པའི་གནས་སུ་གནས་སྐབས་རྣམ་གཡེང་གི་འཁྲི་བ་གཅད་དེ༔ ཉམས་སུ་ཇི་ལྟར་བླངས་པའི་ཚུལ༔ དཔེ་རྒྱུད་ལས༔ འདྲུལ་འཚམས་བཅད་ཅིང་མི་རྟག་བསྒོམ༔ འཁོར་
བའི་ཉེས་པ་ཡང་ཡང་བསམ༔ དལ་འབྱོར་རྟེན་ལ་དོན་ཡོད་ཕྱིར༔ རྒྱུ་འབྲས་ལས་ལ་འདོར་ལེན་བྱ༔ འཁོར་བར་འཁྱམས་པའི་སེམས་ཅན་ལ༔ ཚད་མེད་བྱམས་དང་སྙིང་
རྗེ་བསྒོམ༔ ཅེས་བས༔ དལ་འབྱོར་གྱི་ལུས་འདི་ཉིན་ཏུ་རྙེད་པར་དཀའ་བ་བསམ་ཞིང་༔ རྙེད་ནས་ཀྱང་ཡུན་རིང་པོར་མི་སྡོད་པ་དང་༔ དེ་ཡང་ཁམས་གསུམ་འཁོར་བ་གང་དུ་སྐྱེས་
ཀྱང་སྡུག་བསྔལ་གྱི་གནས་འབའ་ཞིག་ཉིད་དང་༔ དེ་ལ་ཐར་བར་བྱེད་ཐབས་ཆེན་པོ་ཞིག་ཅི་ནས་ཉམས་སུ་བླངས་པ་ནི༔ དཔེ་རྒྱུད་ལས༔ ཐར་པ་བྱང་ཆུབ་སྒྲུབ་པ་ལ་རབ་ཏུ་དགའ་བའི་

བློ་བཞག་ཏེ༔ དཀོན་མཆོག་གསུམ་གྱི་ཡོན་ཏན་ལ༔ སྙིང་ནས་དད་པས་འདུན་པར་བྱས༔ ཅེས་གསུངས་པ་ལྟར༔ ཐོག་མར་རྒྱུད་སྣོད་རུང་དུ་སྒྲུབ་པ་སྐྱབས་སུ་འགྲོ་བར་བྱེད་པ་ལ༔ རང་གཞི་
ལུས་སུ་གནས་པའི་སྨིན་མཚམས་ཀྱི་མདུན་གྱི་ནམ་མཁའི་ཐད་དུ༔ འཇའ་འོད་འཁྱིལ་པའི་གུར་ཁང་འོད་ཟེར་ལྔ་ཀུན་ནས་འཕྲོས་པའི་དབུས་སུ༔ པད་ཟླའི་སྟེང་དུ་བླ་མ་དང་མགོན་པོ་འོད་དཔག་
ཏུ་མེད་པ་དབྱེར་མ་མཆིས་པ༔ སྐུ་མདོག་དམར་པོ་ཚངས་པར་སྤྱོད་པའི་ཆ་ལུགས་ཅན༔ ཞབས་རྡོ་རྗེ་དཀྱིལ་ཀྲུང་གིས་བཞུགས་པ༔ ཕྱག་གཉིས་ཏིང་ངེ་འཛིན་གྱི་ཕྱག་རྒྱའི་དབུས་ན༔
བདུད་རྩིས་གང་བའི་ལྷུང་ཟེད་བསྣམས་པ༔ དབུ་ཡི་གཙུག་གཏོར་བལྟས་པར་མི་མངོན་ཞིང་སྐུ་མཚན་དཔེས་སྤྲས་པའི་རྣམ་པ་ཅན་གྱི་སྟེང་གི་ཆ་ལ༔ རྒྱལ་བ་དགོངས་རྒྱུད༔ རིག་
འཛིན་བརྡ་བརྒྱུད་གང་ཟག་སྙན་ཁུང་རྒྱུད་པའི་བླ་མ་རྣམས་དང་༔ བར་གྱི་ཆ་ལ་ཐུགས་རྗེ་ཆེན་པོ་པདྨ་དབང་ཕྱུག་ལ་སོགས་པའི་རིག་འཛིན་ཞི་ཁྲོ་རབ་འབྱམས་རྒྱལ་བའི་དཀྱིལ་

༄༅། །འཁོར་གྱི་ལྷ་ཚོགས༔ འོག་གི་ཆ་ལ་མཁའ་འགྲོ་དམ་ཅན་རྒྱ་མཚོའི་ཚོགས་དང་བཅས་པ་གསལ་བཞིན་པའི་ངང་ནས༔ སྐྱབས་སུ་འགྲོ་བ་དང་པོ་ནི༔ ཧཱུྃ༔ བདག་དང་མཁའ་
མཉམ་འགྲོ་བ་མ་ལུས་པ༔ ཡང་དག་དོན་གྱི་སྙིང་པོ་མ་ཐོབ་པས༔ མཐའ་མེད་འཁོར་བའི་རྒྱ་མཚོར་བྱིངས་བ་རྣམས༔ དཀོན་མཆོག་གསུམ་དང་མགོན་པོ་མཆོག་ཁྱོད་ལ༔ སྙིང་
ནས་དད་པའི་ཤུགས་ཀྱིས་སྐྱབས་སུ་འཆི༔ ཅེས་ལན་གསུམ་གྱི་མཐར་སེམས་བསྐྱེད་པ་ནི༔ ཧྲི༔ བདག་གིས་སྨོན་འཇུག་སེམས་བསྐྱེད་ལ་བརྟེན་ནས༔ འདི་རྣམས་འཁོར་བའི་སྡུག་བསྔལ་ཐམས་ཅད་
ལས༔ མྱུར་དུ་ཐར་ནས་བྱང་ཆུབ་ཐོབ་པར་བྱས༔ སེམས་ཅན་བདེ་དང་ལྡན་ཞིང་སྡུག་བསྔལ་བྲལ༔ མི་འབྲལ་བདེ་ཐོབ་བཏང་སྙོམས་ལ་གནས་ཤོག༔ ཅེས་ལན་གསུམ་བརྗོད་རྗེས༔ དོན་
གྱི་སྐྱབས་འགྲོའི་ངོ་བོ་ལ་མཉམ་པར་འཇོག་ཅིང་ཚོགས་ཞིང་བསྟན་ནས་གསོལ་གདབ་ཀྱི་བསྙེན་པ་བྱ་བ་ནི༔ ཨོཾ་ཨཱཿཧཱུྃ་ཧྲཱི༔ ཨོཾ་མ་ཎི་པདྨེ་ཧཱུྃ༔ ཞེས་ཅི་མང་བཟླས་བའི་མཐར་མཎྜལ་འབུལ་བ་ནི༔ རི་རྒྱལ་ལྷུན་པོ་གླིང་དང་

གླིང་ཕྲན་བརྒྱད༔ ལྷ་དང་མི་ཡི་འདོད་ཡོན་དཔག་མེད་དང་༔ བདག་ལུས་ཡུལ་འཁོར་ཕུང་ཁམས་སྐྱེ་མཆེད་རྣམས༔ བླ་མ་ཐུགས་རྗེ་ཆེན་པོའི་ཚོགས་ལ་འབུལ༔ བདག་
སོགས་ཡིད་ཡུལ་འཁྲུལ་སྣང་ཀུན་དག་ནས༔ རང་རིག་ཡེ་ཤེས་རྟོགས་པར་མཛད་དུ་གསོལ༔ ཕྱག་འཚལ་བ་དང་མཆོད་ཅིང་བཤགས་པ་དང་༔ སོགས་ཞེས་པའི་མཐར༔ ཚོགས་ཞིང་རྣམས་ཀྱི་
གནས་གསུམ་ལས་འོད་ཟེར་དཀར་དམར་མཐིང་གསུམ་བྱུང་༔ རང་གི་སྤྱི་མགྲིན་སྙིང་ཁ་གསུམ་དུ་ཐིམ་པས༔ ལུས་ངག་ཡིད་གསུམ་གྱི་སྒྲིབ་གཉིས་བག་ཆགས་དང་བཅས་པ་
ཐམས་ཅད་སྦྱངས༔ སྐྱབས་ཡུལ་རྣམས་སྐུ་གསུང་ཐུགས་དང་རང་གི་ལུས་ངག་ཡིད་གསུམ་གཅིག་ཏུ་གྱུར་པར་དམིགས་ལ་མཉམ་པར་འཇོག་པའོ༔ དེ་ལྟར་སྔོན་དུ་འགྲོ་བའི་རིམ་
པ་རྣམས་གྲུབ་རྗེས༔ དངོས་པོའི་དབང་དང་མཐུན་པའི་བསྐྱེད་རྫོགས་རིམ་པ་ཉམས་སུ་ལེན་པ་ཁོ་ན་ཏེ༔ དཔེ་རྒྱུད་ལས༔ ལྟ་སྒོམ་སྤྱོད་པ་གསུམ་དུ་བརྟེན༔ ཅེས་གསུངས་བ་ལྟར༔ དང་པོ་གཞིའི་

༄༅། །དངོས་པོའི་གནས་ལུགས་ཅི་ལྟ་བ་བཞིན་ད་ལྟར་གྱི་ཤེས་པ་གང་དུ་ཡང་སྒྲོ་བཏགས་ཀྱི་བཅོས་སླད་ཐམས་ཅད་དང་བྲལ་༼སྟོང་པ་དང་དངོས་བོའི་མཐའ་ལ་བྲལ་༽ བ་ཡིན་ལུགས་ཤེས་པ༔
ཐོག་མར་ལྟ་བ་ལེགས་པར་གཏན་ལ་ཕབ་རྗེས༔ རིམ་གཉིས་ཀྱི་རྣལ་འབྱོར་ཟབ་མོ་ཉམས་སུ་བླངས་པ་ལ༔ བུམ་དབང་འབྲེལ་བའི་རང་བཞིན་ལྷུན་གྲུབ་ཀྱི་ལྷ་སྐུ་ལྟར་ལུས་དཀྱིལ་གྱི་སྒོ་
ནས་བསྐྱེད་རིམ་ཉམས་སུ་བླངས་བ་ནི༔ དཔེ་རྒྱུད་བས༔ གཉིས་པ་བསྒོམས་པའི་རྣལ་འབྱོར་པས༔ རྣམ་སྣང་ཆོས་བདུན་ངང་དུ་ཀློད༔ སྐྱོན་ཅན་རླུང་ནི་ཕྱིར་ལ་བསལ༔ ལྷ་དང་
སྔགས་དང་ཏིང་འཛིན་སེམས༔ ཅེས་གསུངས་བ་ལྟར༔ ལུས་རྣམ་སྣང་གི་ཆོས་བདུན་གྱི་རང་ནས༔ རླུང་ཕྱིར་དབྱུང་ཞིང་ནང་དུ་འཇུག་བ་དང་༔ སླར་བུམ་ཅན་གྱི་སྦྱོར་བ་སོགས་མཐོང་བ་རྒྱུད་བ་ལྟར་བྱས་རྗེས༔ རང་ཉིད་གང་དུ་འདུག་པའི་
གནད་ཉིད་རི་བོ་ཏ་ལ་དང་མཚུངས་པའི་མཛེས་སྡུག་ཡིད་ཏུ་འོང་ཞིང་རིན་པོ་ཆེའི་རྒྱན་འཕྲེང་དུ་མས་སྤྲས་པའི་རང་སྣང་གི་གཞལ་མེད་ཁང་ཆེན་པོའི་དབུས་སུ༔ པདྨའི་སྡོང་པོ་དང་ཡལ་ག་

ལོ་མ་མེ་ཏོག་དུ་མས་སྨྲས་པའི་ཁྲི་འཕང་གསུམ་པའི་དབུས་སུ་ཟླ་བའི་འོད་ཟེར་ཡོངས་སུ་གང་བའི་སྟེང་དུ་རང་གི་རིག་པའི་ངོ་བོ་ཧྲཱིཿདཀར་པོ་ལས་འོད་ཟེར་འཕྲོས་འཕགས་པ་མཆོད༔ སེམས་
ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས་བདག་ཉིད་ཐུགས་རྗེ་ཆེན་པོ་པདྨ་དབང་ཕྱུག་ཞལ་གཅིག་ཕྱག་གཉིས་དཀར་གསལ་མདངས་ལྡན་སྤྱན་གཉིས་སྲིད་ཞི་མཉམ་པའི་ཚུལ་
གྱིས་ཐད་ཀར་གཟིགས་ཤིང་ཤིན་ཏུ་འཛུམ་ཞིང་༔ སྨིན་མཚམས་ཀྱི་མཛོད་སྤུ་ལས་འོད་ཟེར་ལྔའི་དྲ་བ་ཕྱོགས་བཅུར་འཕྲོ་བ༔ ཕྱག་གཡས་མཆོད་སྦྱིན་གྱི་ཕྱག་རྒྱ་དང་གཡོན་པས་སྟ་
ཟུར་བརྒྱང་ཐབས་ཀྱི་མཐེབ་སྲིན་གྱི་བར་ན༔ མེ་ཏོག་དཀར་པོ་ཡུ་བ་འཛིན་པའི་ཡལ་ག་དང་ལོ་འདབ་རྒྱས་ཤིང་༔ སྙན་ཞལ་གྱི་གཡོན་ཐད་དུ་ཁ་ཕྱེ་བ༔ ཞབས་གཉིས་སྲིད་ཞིར་
མི་གནས་པའི་བརྐྱང་བསྐུམ་གྱི་ཚུལ་དང་༔ སྐུ་ལ་དར་དང་རིན་པོ་ཆེའི་རྒྱན་དུ་མ་སྨྲས་ཤིང་༔ དབུ་སྐྲ་ཐོར་གཙུག་འཆང་ཞིང་ནོར་བུའི་ཅོད་པན་ཅན༔ འོད་ཕུང་སྟུག་པོ་འཁྲིགས་པའི་

༄༅། །དབུས་ཀྱི་སྤྱི་བོ་བདེ་ཆེན་གྱི་འཁོར་ལོའི་ལྟེ་བར་ཨོཾ་ལས་འཁོར་ལོ་དཀར་པོ་ཨོཾ་གྱིས་མཚན་པ༔ ཡོངས་སུ་གྱུར་པ་ལས༔ སྐུ་རྡོ་རྗེ་རྣམ་པར་སྣང་མཛད་དཀར་པོ་རང་
འདྲའི་འོད་ཀྱི་ཡུམ་དང་སྙོམས་པར་ཞུགས༔ ཕྱག་གཡས་འཁོར་ལོ་དཀར་པོ་ཐུགས་ཀར་བསྟོད་པའི་ཚུལ་གྱིས་འཛིན་ཅིང་༔ གཡོན་དྲིལ་བུ་སྐུར་བརྟེན་པའི༔ མགྲིན་པ་ལོངས་
སྤྱོད་ཀྱི་འཁོར་ལོའི་དབུས་སུ་ཨཱ་ལས་པདྨ་དམར་པོ་འདབ་མ་བརྒྱད་མས་མཚན་པ་དེ་ཡོངས་སུ་གྱུར་པ་ལས༔ གསུང་རྡོ་རྗེ་སྣང་བ་མཐའ་ཡས་དམར་པོ་རང་འདྲའི་འོད་ཀྱིས་ཡུམ་དང་སྙོམས་པར་
ཞུགས་པའི་ཕྱག་གཡས་པདྨ་དམར་བོ་ཐུགས་ཀར་འཛིན་ཅིང་གཡོན་དྲིལ་བུ་སྐུར་བརྟེན་པ༔ སྙིང་ཁ་ཆོས་ཀྱི་འཁོར་ལོའི་དབུས་སུ་ཧཱུཾ་ལས་རྡོ་རྗེ་རྩེ་དགུ་པ་ལྟེ་བ་ལ་ཧཱུཾ་གིས་མཚན་པ་དེ་
ཡོངས་སུ་གྱུར་པ་ལས་ཐུགས་རྡོ་རྗེ་མི་སྤྱོད་པ་སྔོན་པོ་རང་འདྲའི་འོད་ཀྱིས་ཡུམ་དང་སྙོམས་པར་ཞུགས་པའི༔ ཕྱག་གཡས་རྡོ་རྗེ་རྩེ་དགུ་པ་ཐུགས་ཀར་བསྟོད་ཅིང༔ གཡོན་དྲིལ་

བུ་སྐུར་བརྟེན་པ༔ ཡབ་ཡུམ་ཐམས་ཅད་ཀྱང་རྒྱལ་བ་ལོངས་སྤྱོད་རྫོགས་པའི་སྐུའི་ཆ་ལུགས་ཅན༔ པདྨ་ཉི་ཟླའི་གདན་ལ་རང་འདྲ་བའི་རྡོ་རྗེ་གསུམ་གྱི་ལྷ་ཚོགས་དཔག་ཏུ་མེད་པ་དང་བཅས་
བཞུགས་པས༔ ལྟེ་བ་སྤྲུལ་པའི་འཁོར་ལོའི་དབུས་སུ༔ ཨཱ་ལས་ཆོས་འབྱུང་གྲུ་གསུམ་པ་ཕྱི་དཀར་ལ་ནང་དམར་བ་འོད་སྣང་དམར་པོ་འཁྲུགས་པའི་དབུས་སུ༔ སྣ་ཚོགས་པདྨ་ཉི་ཟླའི་སྟེང་དུ༔
བཾ་ཡོངས་སུ་གྱུར་པ་ལས་གསང་བ་ཡེ་ཤེས་ཀྱི་ཌཱཀྐི་སྐུ་མདོག་དམར་མོ་ཞལ་གཅིག་ཕྱག་བཞི་ཅུང་ཟད་ཁྲོ་ཞིང་ཆགས་པའི་ཉམས་ལྡན་ཐུགས་རྗེའི་སྤྱན་གསུམ་དང་ལྡན་ཞིང་ཞལ་ཅུང་ཟད་གདངས་
པ་སྐྲ་གྲོལ་བ་ཕྱག་དང་བོ་གཉིས་ཐུགས་ཀར་གྲི་ཐོད་སྟེང་འོག་ཏུ་བསྣམས་ཤིང་༔ གཡས་འོག་མ་རལ་གྲི་དང་༔ གཡོན་འོག་མ་ཁ་ཏྲཾ་འཛིན་པ༔ ཐལ་བ་སྤང་པའི་ཕྱག་རྒྱ་ལྔས་བརྒྱན་
ཅིང་༔ མི་མགོ་སྐམ་པོ་ལྔས་དབུ་རྒྱན་དང་༔ རློན་པ་ལྔ་བཅུའི་དོ་ཤལ་ཅན༔ ཞབས་གཡས་བསྐུམས་པའི་གསང་བའི་གནས་ལ་གཏད་ཅིང་༔ གཡོན་བརྐྱངས་པས་རྟོག་མེད་རོ་ཡི་

༄༅། །སྙིང་ཁར་བརྫིས་པས༔ ཤར་གྱི་འདབ་མར་རྡོ་རྗེ་མཁའ་འགྲོ་མཐིང་ག༔ ལྷོར་རིན་ཆེན་མཁའ་འགྲོ་སེར་མོ༔ ནུབ་ཏུ་པདྨ་མཁའ་འགྲོ་དམར་མོ༔ བྱང་དུ་
ལས་ཀྱི་མཁའ་འགྲོ་ལྗང་གུ༔ དེ་ཐམས་ཅད་ཀྱང་ཕྱག་གཡས་གྲི་གུག་མཐུར་དུ་འཆང་ཞིང་༔ གཡོན་ཐོད་པ་བདུད་རྩིས་གང་བ་གཙོ་མོ་བསྟོད་པའི་ཚུལ་དང་༔ ཐུགས་རྗེ་སྤྱན་
གསུམ་དང་ལྡན་ཞིང་སྐྲ་གྲོལ་བ༔ ཞལ་གྱེན་དུ་གཟིགས་ཤིང་༔ ཞབས་གཉིས་འདོར་ཐབས་ཀྱིས་བཞུགས་པ་གནས་ཡུལ་དུར་ཁྲོད་ཀྱི་དཔའ་བོ་དང་རྣལ་འབྱོར་མ༔ ཏིལ་གྱི་གང་བུ་ཆེ
ཁ་ཕྱེ་བ་ལྟ་བའི་ཚུལ་གྱིས་བཞུགས་པར་བསམ་སྟེ༔ དེ་ལྟར་རང་ཉིད་ཐུགས་རྗེ་ཆེན་པོ་པདྨ་དབང་ཕྱུག་ཏུ་གསལ་བའི་ཕུང་པོ་ལྔ་སངས་རྒྱས་ལྔ་ཁམས་ལྔ་ཡུམ་ལྔ༔ སྐྱེ་མཆེད་རྣམས་
སེམས་དཔའ་དང་སེམས་མ༔ ཚིག་ཆེན་རྣམས་ཁྲོ་བོ་དང་ཁྲོ་མོ་གདན་གསུམ་ཚངས་པའི་ལྷའི་རང་བཞིན་དུ་བཞུགས་པའི་གཙོ་འཁོར་ཐམས་ཅད་གནས་གསུམ་དུ་ཡི་གེ་གསུམ་གྱིས་

མཚན་པ་ལས་འོད་ཟེར་འཕྲོས༔ རང་བཞིན་ཆོས་ཀྱི་དབྱིངས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ གཉིས་སུ་མེད་པར་བསྟིམས་རྗེས་དབང་ལྷ་རྒྱས་གདབ་ཅིང་༔ གཙོ་
འཁོར་ཐམས་ཅད་ཀྱིས་ཐུགས་ཀྱི་དབུས་སུ་པད་ཟླའི་སྟེང་༔ ཡི་གེ་ཧྲཱི་དེའི་མཐར༔ ཨོཾ་མ་ཎི་པདྨེ་ཧཱུྃ་ཧྲཱི༔ ཌཀྐི་ནི་ཧ་རི་ནི་ས་ཧཱུྃ༔ དེ་ལྟར་བཟླས་པའི་དམིགས་པ་ནི༔ དཔེ་རྒྱུད་ལས༔ གཙོ་ལས་
འོད་འཕྲོས་འཁོར་གྱི་ས་བོན་གཡོས༔ ཀུན་ལ་འོད་འཕྲོས་རྒྱལ་པའི་ཐུགས་དམ་བསྐུལ༔ ཀུན་ཀྱང་ལྷ་ཡི་ངོ་བོར་བསྐུལ་ལ་བསྟིམས༔ སྔགས་ཀྱི་སྒྲ་སྒྲོག་ལྡིར་ལྡིར་སྟོང་ཁམས་ཁེངས༔ 
གང་ཤར་འཛིན་མེད་སྙིང་རྗེའི་ངང་ནས་བཟླས༔ ཞེས་བ་དང་ཚུལ་མཚུངས་བའི་ངག་གིས་བཟླས་བ་དང་༔ རྡོ་རྗེའི་བཟླས་བ་ནི་དཔེ་རྒྱུད་ལས༔ དེ་ནས་རྡོ་རྗེ་བཟླས་པའི་རླུང་༔ རྡུབ་པའི་ཨོཾ་ཞེས་རིང་པར་དྲངས༔
གནས་པ་ཨཱ་ལས་ཟིན་ཡུན་བསྐྱེད༔ ཧཱུྃ་ཞེས་ཕྱི་ལ་ནར་གྱིས་བཏང་༔ མ་ཡེངས་ཉི་ཁྲི་གཅིག་སྟོང་རླུང་༔ དྲུག་བརྒྱ་ལ་སོགས་ལས་ཀྱི་རླུང་༔ སེམས་ནི་ཟད་པས་བྱེད་པའི་ཐབས༔

༄༅། །ཡི་གེ་ཨ་ལ་གཏད་དེ་བསྒོམ༔ ཅེས་གསུངས་པ་ལྟར༔ ཉམས་སུ་བླང་ཞིང་བདེ་སྟོང་གི་བཟླས་བ་ནི༔ ཐུགས་རྡོ་རྗེ་ཡབ་ཡུམ་གྱིས་སྦྱོར་མཚམས་ཀྱི་སྲུབ་སྦྱོར་ལ་འདུན་པ་
གཏད་དེ༔ རྩ་ཐིག་རླུང་གསུམ་གྱི་དྲོད་བདེ་བར་སྨིན་པ་ཉིད༔ འགོག་བའི་བཟླས་པ་ནི༔ རང་བབས་བཅོས་བསླད་དང་བྲལ་བའི་དོན་ལ་མཉམ་པར་བཞག་སྟེ༔ དཔེ་རྒྱུད་ལས༔ དེ་ཉིད་
སྟེང་དུ་སོ་མ་དང་༔ རང་མདངས་ལྷུག་པར་བཙན་གྱིས་བཞག༔ སྟོང་གསལ་མ་བཅོས་གཞི་གནས་དང་རླུང་ངམ་རང་ཤར་རང་གྲོལ་བའི༔ ཡེ་དག་རིག་པ་དྲི་མེད་ཉིད༔ ལྷག་པར་
དོན་ལ་མཉམ་པར་བཞག༔ ཅེས་གསུངས་བ་ལྟར་ཉམས་སུ་བླངས་བས༔ རླུང་དུས་སུ་མཚན་མ་རྫས་ཀྱི་དཀྱིལ་འཁོར་ལ་བརྟེན་ནས་དབང་བླངས་ཤིང་༔ བསྐྱེད་རིམ་ཡོངས་གྲུབ་སྤྱི་ཙམ་པ་
ལྟར་ཀུན་བཏགས་སུ་བསྒོམ་པ་དང་༔ ལམ་དུས་སུ་ལུས་རྩའི་དཀྱིལ་འཁོར་ལ་བརྟེན་ནས༔ ཚུལ་འདི་ཉིད་ལུས་དཀྱིལ་གྱི་སྒོ་ནས་བསྒྲུབ་གཞིར་བྱས་པས༔ འབྲས་དབང་ཏུ་ཕྱི་ནང་

སྣོད་བཅུད་དག་པའི་དཀྱིལ་འཁོར་དུ་རྟེན་དང་བརྟེན་པར་ཤར་བའོ༔ སླར་ཡང་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་ལ་བརྟེན་ནས་གསང་དབང་དང་འབྲེལ་པ་ཉམས་སུ་བླངས་
པ་ནི༔ དབེ་རྒྱུད་ལས༔ སླར་ཡང་སྙིང་དབུས་མི་ཤིགས་སོགས༔ རླུང་དང་བཅས་ཏེ་མཉམ་པར་བཞག༔ ཅེས་པས༔ རང་ཉིད་ཐུགས་རྗེ་ཆེན་པོ་པདྨ་དབང་ཕྱུག་ཏུ་གསལ་བའི་ངང་ནས་
རྩ་གསུམ་འཁོར་ལོ་བཞི་ལྡན་འོད་རྩའི་རྣམ་པ་ཅན་དུ་བསམ་ལ༔ སྤྱི་བོ་བདེ་ཆེན་གྱི་འཁོར་ལོ་རྩ་འདབ་སུམ་བརྒྱ་དྲུག་ཅུ༔ མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག༔ སྙིང་
ཁ་ཆོས་ཀྱི་འཁོར་ལོ་རྩ་འདབ་བརྒྱད༔ ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རེ་བཞི་པ་སྟེ༔ འཁོར་ལོ་བཞི་པར་རོ་རྐྱང་དབུ་གསུམ་སྲོག་ཤིང་གི་ཚུལ་གྱིས་མ་འབྱར་མ་
རེག་པའི་རྣམ་པ་ཅན༔ ཁ་དོག་དམར་ཞིང་ཆུ་ཤིང་གི་སྡོང་པོ་ལྟར་དྲངས་པའི་ཚུལ་དུ་གསལ་གདབ་རྗེས༔ བཅའ་བ་ལུས་གནད་མེ་ཐབ་དྲུག་བཅིངས་མན་ངག་ལྟར་ལུས་གནད་བསྲང་

༄༅། །སྟེ༔ སྟེང་རླུང་ཅུང་ཟད་ཡུན་ཐུང་པ་ཕོ་བརླུངས་ལྟར་རྡུབ་རྗེས༔ འོག་རླུང་དེ་དང་མཐུན་པར་ཡར་འཐེན་ཏེ་བུམ་པ་ཅན་ལྟར་ཉམས་སུ་བླངས་པས༔ གོང་གི་འཁོར་
ལོ་བཞིའི་ལྷ་རྣམས་མེ་རླུང་གིས་སྦྱོར་བས་འོད་ཏུ་ཞུ་ནས་སྤྱི་མགྲིན་སྙིང་ཁ་ལྟེ་བ་རྣམས་སུ་ཐིག་ལེ་དཀར་དམར་མཐིང་ཀ་ལྟེ་བ་རྣམས་སུ་ཁ་དོག་ལྔ་ལྡན་བྱིའུའི་སྒོ་ང་ཙམ་འོད་ཟེར་ལྔ་ཀུན་ནས་འཕྲོ་
བ་ལ༔ མེ་རླུང་གིས་རིག་པ་བསྣུན་ཅིང་མཉམ་པར་ཡུན་རིང་བར་བཞག་པས༔ སྣང་དང་ཆེད་ཐོབ་གསུམ་ལ་བརྟེན་ནས༔ དུ་བ་སོགས་ཀྱི་རྟགས་བཅུ་མཚན་ཉིད་པ་གཅིག་འཆར་བ
བར་ངེས་ཏེ༔ དཔེ་རྒྱུད་ལས༔ སྣང་ཆེད་ཐོབ་ལ་བརྟེན་ནས་དུ་བ་སྨིག་རྒྱུ་མེ་ཁྱེར་ཆུ༔ སྤྲིན་བྲལ་ནམ་མཁའི་བར་དུ་སྒོམས༔ ཅེས་གསུངས་པས༔ རླུང་གནད་ལ་འབད་ཅིང་གནས་
རྣམས་སུ་རིམ་གྱིས་མཉམ་པར་བཞག་པ་ལ་བརྟེན་ནས༔ ཐིག་ལེ་རྣམས་ཞུ་ནས༔ ལུས་ཀྱི་ཕྱི་ནང་དང་བ་སྤུ་བུ་ག་ཐམས་ཅད་ལ་ཁྱད་པར་ཡང་ཡང་དམིགས་པས་རྩ་ལམ་རླུང་གིས་སྦྱངས་པའོ༔

དེ་རྗེས་དྲོད་ཀྱི་གཏུམ་མོ་དང་༔ བདེ་བའི་གཏུམ་མོ་དང་༔ མི་རྟོག་པའི་གཏུམ་པོ་དང་གསུམ་ལས༔ རྩ་གསུམ་འཁོར་ལོ་བཞི་ལྡན་དུ་གསལ་བའི་རྩ་གསུམ་གྱི་མར་སྣེའི་སུམ་མདོར་
གཏུམ་མོ་ཨ་ཐུང་གི་རྣམ་པ་ཅན་ལ་སྟེང་རླུང་དྲག་ཏུ་རྔུབ་ཅིང་མནན་ལ༔ འོ་རླུང་བསྐུམས་པས་རོ་རྐྱང་གི་རླུང་གཉིས་གྱིས་ཨ་ཐུང་ལ་སི་རི་རི་བསྣུན་པས༔ གཏུམ་མོ་ཡེ་ཤེས་ཀྱིས་མེ་རབ་
ཏུ་འབར་ཏེ༔ ལྟེ་བ་སྤྲུལ་པའི་འཁོར་ལོ་མན་སྟིམ་གྱིས་གང་རྗེས༔ སྟེང་རླུང་རྡུབ་ཅིང་མནན་པས༔ གསང་གནས་དང་ཞབས་སོར་གྱི་བར་དམར་མེར་གྱིས་གང་སྟེ༔ རླུང་
གནད་དང་ལྡན་པས་སྐེད་པ་གཡས་དང་གཡོན་དུ་བསྐོར་ཞིང་༔ ལག་པ་གཉིས་ཀྱིས་རྐང་སོར་ཡར་འཐེན་ཅིང་ཆུན་རྩལ་བ་དྲོད་གློ་བུར་དུ་སྐྱེ་ཞིང་སླར་ཡང་གོང་གི་རླུང་གནད་དང་ལྡན་པས༔
གཏུམ་མོའི་མེ་རབ་ཏུ་འབར་ཏེ༔ སྙིང་ཁ༔ མགྲིན་པ༔ སྨིན་མཚམས་ཀྱི་བར་འབར་ཏེ་ཧཾ་ཞུ་བས༔ ལུས་ཀྱི་ཕྱི་ནང་དང་བ་སྤུ་བུ་ག་ཐམས་ཅད་དམར་འོད་ཀྱིས་ལྟེམ་གྱིས་གང་བ་ལ་

༄༅། །དམིགས་ཏེ་གོང་གི་འཁྲུལ་འཁོར་ལ་གནད་ཏུ་བསྣུན་པས༔ བདེ་དྲོད་ཐུན་མོང་དུ་སྐྱེ་བ་དང་༔ དེ་དོན་ལ་བཅོས་མིན་སེམས་ཉིད་ཀྱི་ངོ་བོ་མཉམ་པར་བཞག་པ་ནི་རྣམ་
པར་མི་རྟོག་པའི་གཏུམ་མོ་ཉིད་དོ༔ དཔེ་རྒྱུད་ལས༔ འབར་དང་འཛག་པ་ཇི་བཞིན་དུ༔ རྒྱུན་བཞིན་མཁས་པས་ཡང་ཡང་བསྒོམ༔ ཞེས་པ་དང་། དེ་དང་མཐུན་པ་ཧཾ་ཡིག་གི་འབར་འཛག་ཉིད་
དྷུ་ཏིའི་ཡར་སྣར་འདྲེས་ཅིང་ཐིམ་པ་དང་༔ སྙིང་དབུས་ལ་གནད་དུ་བསྣུན་དགོས་པ་ཡང་༔ དབེ་རྒྱུད་ལས༔ དེ་བཞིན་ནི་འདབ་བརྒྱད་སྙིང་དབུས་སུ༔ ཉུངས་འབྲུ་ཙམ་གྱི་འོད་དམར་པོ༔ སྟོང་
གསུམ་གསལ་བ་ཉིད་དུ་གཏད༔ ཅེས་གསུངས་པའི་དོན༔ སྙིང་ཁའི་དབུས་སུ་མི་ཤིག་པའི་ཐིག་ལེ་དམར་པོ་ཤིན་ཏུ་འཚེར་ཞིང་འོད་ལྔ་ཀུན་ནས་འཕྲོ་བ་ལ༔ རླུང་རིག་གི་འཇུག་པ་རྩེ་
གཅིག་ཏུ་གཏད་དེ༔ ལུས་ཀྱི་ནང་འོད་སྣང་དམར་བོ་གང་བ་དང་༔ དེ་ལས་ཕྱིར་འཕྲོས་ཡུལ་ལྗོངས་སོགས་མཐའ་དག་འོད་སྣང་སྟོང་གསལ་དམར་འོད་ཀྱི་རྣམ་པ་ཅན་དུ་སོང་བར་ཡང་ཡང་

དམིགས་ནས་མཉམ་པར་འཇོག་པའོ༔ དེ་ལྟར་བླ་མ་ཡབ་ཡུམ་གྱི་རྫས་གསང་དབང་གི་དཀྱིལ་འཁོར་ལ་བརྟེན་ནས༔ རྒྱུ་དུས་སུ་གསང་བའི་རྫས་མྱོང་ཞིང་ལོངས་སྤྱོད་པས་ཞུ་
བདེའམ་བདེ་བ་ཉམས་སུ་མྱོང་བ་དང་༔ ལམ་དུས་སུ་རྩ་ཡི་གེའི་དཀྱིལ་འཁོར་ལ་བརྟེན་ནས་རང་རིག་ཕྱག་རྒྱར་གཞོལ་བས་དགའ་བ་བཞི་དང་རྗེས་སུ་མཐུན་པའི་ཉམས་སུ་མྱོང་བ་དང་༔
འབྲས་དབང་དང་མཚུངས་པར་འབྲས་བུ་ལོངས་སྐུ་ལ་བག་ཆགས་ཉེ་བར་འཇོག་པའོ༔ དཔེ་རྒྱུད་ལས༔ སྟེང་འོག་རླུང་གི་སྦྱོར་བ་སྦྱོངས༔ སྣ་རྩེར་འོད་དཀར་ཉུངས་འབྲུ་ཙམ༔ འབྲུལ་མ་ཁད་༼ཚངས་
བུག་གི་ཧཾ་ཡིག་ལ་༽ ལ་རླུང་རིག་གཏད༔ དེ་༼ཅེས་པ་རླུང་རིག་༽ ཉིད་ནམ་མཁར་སོང་བཞིན་༼ཅེས་བ་ཕྱིའི་དབྱིབས་ནམ་མཁའ་དང་བསྲེའོ་༽ བསྲེ༔ རྗེས་སུ་མ་བཅོས་སོ་མར་བཞག༔ ཅེས་པའི་དོན༔ རང་ཉིད་
པདྨ་དབང་ཕྱུག་ཏུ་གསལ་བའི་རྩ་གནས་ཀྱི་འཁོར་ལོ་བཞིར་སླར་ཡང་༔ ལུས་ཀྱི་དཀྱིལ་འཁོར་གྱི་ལྷ་རྣམས་གསལ་བའི་ངང་ནས་གསང་དབང་ཡེ་ཤེས་ཀྱི་ཌཱཀྐི་ལས་མར་མེ་གཅིག་ལས་གཉིས་

༄༅། །མཆེད་ཀྱི་ཚུལ་དུ་རང་དང་སྙོམས་པར་ཞུགས་པས་ཡས་བབས་ཀྱི་དགའ་བཞི་ལ་བརྟེན་པའི་གསང་བའི་སྣ་རྩེར་དྭངས་མ་འཛག་མེད་དུ་བཅིངས་བ་ལ་མཉམ་པར་བཞག་རྗེས་
མས་བརྟེན་གྱི་དགའ་བ་བཞི་རིམ་གྱིས་ཧཾ་ཡིག་ཡར་སྣ་དྷུ་ཏིར་མཉམ་པར་བཞག་ནས་མན་ངག་ལྟར་འཁྲུལ་འཁོར་གྱིས་འདྲེན་༼འདྲེན་ནི་ལག་གཉིས་རླ་ཟུར་དུ་རྡོ་རྗེ་༽ འགྲམས་ཀྱང་བྱས་ནས་མཁའ་དབྱིངས་
སུ་རིག་པ་གཏད་ནས་འཇོག་པའོ༔ གཞན་ཡང་རང་ལུས་དང་གཞན་ལུས་གཉིས་ཁར་༼ཁུ་ཚུར་ཁ་གྱེན་དུ་བསྟན༔ འཆུན་རྩལ་བའི་མགྲིན་བས་ཀ་ཞེས་མིག་གཉིས་གྱེན་དུ་དྲིལ་ལ་ཧཾ་ལ་སྟིམ་ཞིང་༔ རྟོག་བྲལ་གྱིས་འགྲིམ་ཤིང་༔
བྲབ་བཞིན་པའི་མཇུག་ཏུ་ཡན་ལག་ལྔ་སྦྱངས་བྱེད་བའོ༔༽ དུས་སྣ་རྩེ་གསུམ་གྱི་གནད་ལ་འགྲིམས་པར་བྱ་བ་ཁོ་ན་དང་༔ རྒྱུ་དབང་གིས་དུས་སུ་མེ་ལོང་སནྡྷ་རའི་དཀྱིལ་འཁོར་ལ་བརྟེན་ནས༔ ཤེར་
དབང་གི་བརྡ་དོན་སྤྲད་པས༔ ལམ་དབང་དུ་ཤེས་རབ་མའི་བྷ་གའི་དཀྱིལ་འཁོར་ལ་བརྟེན་ནས༔ རང་དང་རིག་མ་གཉིས་ཀ་ལུས་ལྷར་ཤེས་པ་དང་༔ མཁའ་གསང་སྔགས་དང་ཡིག་

འབྲུར་ཤེས་པ༔ བདེ་བ་ཆོས་སུ་ཤེས་པ་ལ་བརྟེན་པའི་ཡས་བབ་དང་མས་བརྟེན་ཀྱི་དགའ་བཞི་དང་སྟོང་པ་བཞི་དང་སྦྱར་ནས་ཉམས་སུ་བླངས་པས༔ འབྲས་དབང་དང་མཐུན་པར་
བདེ་ཆེན་ལྷན་གཅིག་སྐྱེས་པ་ཆོས་ཀྱི་སྐུ་ལ་བག་ཆགས་བརྟན་པོ་འཇོག་པ་ཉིད་དོ༔ དེ་ལྟར་དབང་བཞི་པའི་རྒྱུད་དུས་སུ་མེ་ཤེར་གྱི་དཀྱིལ་འཁོར་ལ་བརྟེན་ནས་བརྡ་དོན་རྟགས་གསུམ་གྱིས་ངོ་
སྤྲད་པ་ལ་བརྟེན་ནས༔ ལམ་དུས་སུ་གཞན་ལུས་ཕྱག་རྒྱ་ལ་བརྟེན་པའི་དབུ་མའི་མར་སྣར་འཛོམས་པ་བཞི་ལྡན་ལ་བརྟེན་ནས་ལྷན་སྐྱེས་ཀྱི་བདེ་བ་རྫོགས་པས༔ སེམས་ཉིད་རྣམ་པར་
དག་བས་གཞན་གྱི་དབེན་ཅིང་བརྗོད་བྲལ་ལྷན་གཅིག་སྐྱེས་པ་བག་ཆགས་ཀྱི་སྡུག་བསྔལ་དང་བྲལ་བའི་ད་ལྟའི་ཤེས་པ་བཅོས་བསླད་དང་གཉེན་པོ་བྲལ་བ༔ ངོ་བོ་ངོས་བཟུང་ལས་འདས་
པ༔ སྟོང་གསལ་རང་བྱུང་གི་ཡེ་ཤེས༔ དྲན་བསམ་བློ་འདས་ཆེན་པོ་ཆོས་སྐུ་ཀ་དག་དབྱིངས་རིག་གི་དོན་ལ་མཉམ་པར་བཞག་པས༔ ལམ་གྱི་སྒྲོན་མ་སྣང་བ་བཞི་ཉམས་སུ་བླངས་པས་ཐིག་ལེ་

༄༅། །སྟོང་སྒྲོན་གྱི་དབུས་སུ་ཚད་མེད་སྡུག་བསྔལ་དང་བྲལ་བའི་རང་རིག་ལྷ་ཡི་སྐུ་སྟོང་གཟུགས་ཕྱག་རྒྱ་ཆེན་པོ་མཆོག་ཏུ་མི་འགྱུར་བའི་ཡེ་ཤེས་ཀྱི་སྐུ་དང་གཅིག་ཏུ་སྦྱོར་བ་ནི་འབྲས་
བུ་ཉིད་དང་ཡང་རྗེས་སུ་ཉེ་བར་མཐུན་པ་སྟེ༔ དཔེ་རྒྱུད་ལས༔ དེ་བཞིན་ནམ་མཁའི་དབུས་ཐུགས་པར༔ ཉིན་དང་མཚན་དུ་གཏད་དེ་བལྟ༔ བལྟས་པས་ཆོས་ཉིད་མངོན་སུམ་དུ༔ མི་འགུལ་
གསུམ་གྱིས་གནད་དང་སྦྱར༔ གཞི་སྒྲོན་ཀུན་བཟང་བྱང་ཆུབ་སེམས༔ ཏིལ་ལ་མར་ཁྱབ་ལྟ་བུ་ལ༔ ལམ་སྒྲོན་སྙིང་ནང་ཐིག་ལེ་ལྔ༔ མ་འདྲེས་རང་གསལ་དབྱིངས་རིག་
གཅིག༔ ཅེས་པ་དང་༔ ཀུན་ཁྱབ་ཐིག་ལེ་སྟོང་སྒྲོན་དབུས༔ རང་རིག་ལྷ་ཡི་སྐུ་རུ་གསལ༔ ཆ་མེད་སྡུག་བྲལ་ཡེ་ཤེས་སྐུ༔ དེ་ལ་རྒྱལ་པས་བསྟེན་དུ་མེད༔ མཐོང་བ་ཡིད་
ཆེས་ངེས་པར་གྲོལ༔ ཞེས་དཔེ་རྒྱུད་ལས༔ རྒྱས་པར་གསུང་པ་ལ་ཤེས་པར་བྱ་ཞིང་༔ གསུམ་པ་སྤྱོད་པ་རོ་སྙོམས་ཀྱི་ཡུལ་ལ་སྤྱད་ཅིང་ཉམས་སུ་བླངས་པ་དང་༔ བསྲེ་འཕོའི་ཡིད་

གནད་མདོར་བསྡུས་ཙམ་ཞིག་བསྟན་པ་ནི༔ ཕྱི་རོལ་གྱི་སྣང་བ་ཐམས་ཅད་སེསམ་སུ་ཐག་བཅད་པས༔ རྣམ་རྟོག་ན་ཚ་འདྲེ་གདོན་ལེགས་ཉེས་ཐམས་ཅད་སྒྱུ་མར་སྦྱངས་བ་
ནི༔ དཔེར་ན་མདང་གི་རྨི་ལམ་གཉིད་མ་སད་ཀྱིས་སྨྱོན་མེད་དུ་བདེན་པར་གྲུབ་ལྟར་སྣང་ཡང་༔ རྨི་ལམ་སྣང་བ་བར་དོའི་དུས་ནས་ཡོད་མྱོང་བ་ལ་བརྟེན་ནས༔ སད་པའི་དུས་ན་
ཡིད་ཡུལ་དུ་སྣང་ཙམ་པས་དོན་དུ་མ་གྲུབ་པ་ཀུན་གྱིས་བློ་ངོར་ངེས་པ་བཞིན་དུ༔ ཀུན་རྫོབ་ཀྱི་ཆོས་ཐམས་ཅད་དེ་ལྟར་སྣང་ལ་རང་བཞིན་མེད་པ་སྒྱུ་མ་ལྟ་བུར་རོ་སྙོམས་པ་དང་༔ 
བསྲེ་འཕོའི་གནད་མང་དུ་བསྟན་འདུག་ཀྱང་༔ དཔེ་རྒྱུད་ལས༔ སྐྱེ་འཆི་བར་དོར་ལམ་དང་བསྲེ༔ སྤྱོད་པ་དུས་ཚོད་དང་འབྲལ་པ༔ ཞེས་གསུང་པའི་དོན༔ སྐྱེ་བ་སྤྲུལ་སྐུ་ལམ་དུ་འཁྱེར་
བ་ལ༔ བསྐྱེད་རིམ་རྣམ་པ་གསུམ་ནི༔ མངོན་བྱང་ལྔས་བསྐྱེད་པ༔ ཆོ་ག་གསུམ་གྱིས་བསྐྱེད་པ༔ སྐད་ཅིག་དཀྱིལ་ཀྲུང་གིས་བསྐྱེད་པ་སོགས་གསུམ་གྱི་སྒོ་ནས་བསྲེ་

༄༅། །བའོ༔ འཆི་བ་ཆོས་སྐུ་ལམ་དུ་འཁྱེར་བ་ནི༔ འབྱུང་བཞི་རིམ་གྱིས་ཐིམ་པའི༔ སྣང་མཆེད་ཐོབ་གསུམ་ལ་བརྟེན་ནས༔ རང་བཞིན་བརྒྱད་བཅུའི་རྟོག་
ཚོགས་རིམ་གྱིས་ཐིམ་པ་དང་སྟོང་པ་གསུམ་དང་བསྲེ་བ་དང་༔ བར་དོ་ལོངས་སྐུ་ལམ་དུ་ཁྱེར་བའི་ངོ་སྤྲོད་རྣམ་པ་གསུམ་ནི༔ བར་དོའི་སྣང་ཡུལ་སེམས་ཀྱི་རང་གཟུགས་དེ་ཉིད་
སྒྱུ་མ༔ སྒྱུ་མ་བརྗོད་བྲལ་ལམ་འདས་ཡིན་པས་དུག་གསུམ་སུ་རང་བཞིན་སྐུ་གསུམ་གྱི་ཞིང་སྦྱང་རྣམ་པ་གསུམ་ནི༔ ཞེ་སྡང་སྒྱུ་ལུས་སུ་བསྲེ་བ་སྤྲུལ་སྐུའི་ཞིང་སྦྱངས༔ འདོད་
ཆགས་དབང་དང་བསྲེ་བ་ལོངས་སྐུའི་ཞིང་སྦྱངས༔ གཏི་མུག་འོད་གསལ་དང་བསྲེ་བ་ཆོས་སྐུའི་ཞིང་སྦྱངས༔ དེ་ལྟར་ཉམས་སུ་བླངས་པས་བར་དོ་ཡིད་ལུས་འབྱུང་ལུས་དང་
བྲལ་བ་ཤིན་ཏུ་ཕྲ་བ་ལྷ་ཡི་སྐུར་ལྡང་བ་ནི༔ སྒྱུ་མའི་ལུས་དང་གཅིག་ཏུ་བསྲེ་བའོ༔ གཞན་ཡང་སྨིན་བྱེད་དབང་དང་མཐུན་པར་བསྲེ་བ༔ གྲོལ་བྱེད་ལམ་དང་མཐུན་བར་བསྲེ་བ༔

བསྲུང་བྱ་དམ་ཚིག་དང་མཐུན་པར་བསྲེ་བ༔ ཐོབ་བྱ་འབྲས་བུ་དང་མཐུན་པར་བསྲེ་བ་རྣམས་ཀྱང་ཁོངས་སུ་ཆུད་པར་བྱ་བ་འདི༔ སྤྱོད་པ་དུས་ཚོད་དང་འབྲལ་བའི་ཉམས་ལན་ཁོ་ན་ཉིད་
དང་༔ འཕོ་བའི་གནད་ནི༔ དཔེ་རྒྱུད་ལས༔ སྣང་བ་སྐུ་རུ་སྨིན་པ་དང་༔ སྒྲ་གྲགས་སྔགས་སུ་སྨིན་པ་དང་༔ དྲན་རྟོག་ཐུགས་སུ་སྨིན་གྱུར་པས༔ གང་འཕྲད་ལམ་དུ་འདྲེན་པར་
ནུས༔ ཞེས་གསུངས་བའི་དོན༔ ལུས་ཐ་མལ་གྱི་སྣང་ཞེན་དང་བྲལ་བ་ལྷ་ཡི་གནས་སུ་གོ་འཕོ་བ་དང་༔ ངག་ཐ་མལ་གྱི་སྣང་ཞེན་བྲལ་བ་སྔགས་ཀྱི་གནས་སུ་གོ་འཕོ་བ་དང་༔ ཡིད་
ཐ་མལ་གྱི་སྣང་ཞེན་བྲལ་བ་ཆོས་ཉིད་ཀྱི་གནས་སུ་གོ་འཕོ་བ་རྣམས་བསྲེ་འཕོའི་གནད་ཕྱིན་ཅི་མ་ལོག་པ་ཇི་ལྟ་བ་བསྟན་པ་གྲུབ་ནས༔ རྗེས་ཐུགས་རྗེ་ཆེན་པོའི་སྒོ་ནས་འཕྲིན་ལས་སྣ་
ཚོགས་པ་བཞིས་བསྒྲུབ་ཚུལ་སོགས་ཁྲིད་གཞུང་ཉིད་ལ་གསལ་བར་བསྟན་པ་ཤེས་པར་བྱ་བ་ཁོ་ནའོ༔ ཚུལ་འདི་ཉིད་རྫོགས་རིམ་ཡེ་ཤེས་གསང་ཐིག་ཀྱི་དཔེ་རྒྱུད་དུ་ཅུང་ཟད་དཀྲུག་

༄༅། །ནས་བསྟན་པ་རྣམས༔ སྙན་བརྒྱུད་ཀྱི་ཚུལ་དུ་གོང་འོག་ལེགས་པར་བསྒྲིགས་ནས་བསྟན་པ་འདི་ཡང་༔ བསྟན་པ་རིན་པོ་ཆེ་ལ་ལྷག་བསམ་རྣམ་པར་དག་པའི་ནོར་བཟང་གིས་ཕྱུག་ཅིང་༔ ལས་དང་སྨོན་ལམ་དུ་
མས་ལེགས་པར་འབྲེལ་བ༔ སྡེ་པ་རིན་བོ་ཆེ་ཐུབ་དབང་རྒྱལ་མཚན་བས་སུ་ཝརྞའི་སྐྱེས་སོགས་དུ་མ་དང་བཅས་ནས༔ བཀའ་ཡང་ཡང་བསྐུལ་བ་ལ་བརྟེན་ནས༔ དུས་མཐའི་སྙོམས་ལས་པ་སྣ་ཚོགས་རང་གྲོལ་གྱིས༔ འདུས་བ་རིན་པོ་ཆེའི་འཕྲེང་བོ་
སེངྒེ་སྒང་གིས་ཤར་ལྕོག་ཏུ་ལེགས་པར་གྲུབ་པར་བགྱིས་པ་འདིས༔ བདག་སོགས་འགྲོ་བ་མཐའ་དག་མི་མཐུན་པའི་ཕྱོགས་ལས་རྒྱལ་ཏེ༔ བཀྲ་ཤིས་བདེ་ལེགས་ཕུན་སུམ་ཚོགས་པ་ཐོབ་པར་གྱུར་ཅིག དགེའོ༔

༄༅། །ཐུགས་སྒྲུབ་ཡང་གསང་བླ་མེད་རྩ་གསུམ་འདུས་བའི་བུ་ཡིག་ཡེ་ཤེས་གསལ་སྒྲོན་ཅེས་བྱ་བ་བཞུགས་སོ༔

༄༅། །ལྟར་ལོངས་སྤྱོད་པ་ཙམ་སྡུག་བསྔལ་བསྐྱེད་པར་བསམ་པ་དང་༔ དེ་ལྟར་ཕྱི་ནང་གིས་རྣམ་གཡེང་སྤངས་ནས་མི་རྟོག་པའི་བསམ་གཏན་ལ་བཞག་པས༔ ཉམས་མྱོང་འཕེལ་
ནས་ཡུན་ཇེ་རིང་ལ་སོང་ན༔ དོན་འདི་ཉིད་དང་ནམ་ཡང་མི་འབྲལ་བར་བྱའོ༔ སྙམ་པ་རྒྱུད་ལ་ངེས་ཤེས་སྐྱེས་པ་བདུན་གྱིས་སེམས་སྦྱངས་པའོ༔ དེ་ལྟར་ཚིག་ཙམ་མ་ཡིན་པར་
འཁོར་བའི་གནས་ཚུལ་དུ་འགྱུར་ཞིང་༔ མི་རྟག་སྡུག་བསྔལ་གྱི་རང་བཞིན་ལ༔ སྐྱོ་ཤས་ངེས་འབྱུང་ཉིད་དང་བསྲེས་ནས་ཉམས་སུ་མ་བླངས་ན༔ བཀྲེས་སྐོམ་གྱིས་ཉེ་བར་གདུང་བ་
དག་ལ༔ ཟས་སྐོམ་ལག་ལ་ཡོད་པའམ༔ ལོངས་མ་སྤྱད་ན་དེ་ཉིད་མི་ཕན་པ་ཤེས་པ་ཙམ་གྱིས་མི་འོང་ཞིང་༔ ངེས་པར་བཟའ་བཏུང་བྱེད་དགོས་པ་བཞིན༔ གོ་དོན་ཉམས་སུ་

བླངས་ནས་འཁོར་བའི་ཁྲི་མུན་ནང་དུ་ཚུད་པ་དང་འདྲ་བར་གོ་ནས༔ བློ་འཕྲལ་ཡུན་ཀྱི་བདེ་བ་ལ་གོ་འཕོ་བའོ༔ དེ་ལྟར་སེམས་སྦྱང་ཞག་བཅུ་བཞིའམ་རྩ་གཅིག་གི་བར་རྒྱུད་སྦྱངས་
ཏེ༔ དངོས་གཞི་བླ་མའི་རྫོགས་རིམ་རབ་དབྱེ་རྣམ་གསུམ་ལྟར་སྔོན་འགྲོ་དང་དངོས་གཞིའི་རླུང་གནད་འཁྲུལ་འཁོར་འདྲེན་འགྲམ་སོགས་སྐབས་དང་མཐུན་པར་བྱེད་པའོ༔ ཁྱད་
པར་གྱི་སྔོན་འགྲོ་ཞག་བདུན་ཚོགས་ཞིང་གསལ་བཏབ་རྗེས་སྐྱབས་འགྲོ་སེམས་བསྐྱེད་ཀུན་འདུས་གུ་རུ་ལ་ཕྱག་མཆོད་འབུལ་སོགས་དང་༔ བསྙེན་པའི་གསོལ་བཏབ་དབང་བཞི་ཆུ་
རྒྱུན་གཅིག་ཏུ་ལེན་ཅིང་མཉམ་པར་འཇོག་པའི་ཚུལ་ལོ༔ དེ་ལྟར་རྩེ་གཅིག་ཏུ་མོས་གུས་ཀྱི་ཐུགས་ཡིད་བསྲེས་ནས་གསོལ་བ་བཏབ་པས༔ འགྱུར་མེད་ཡིད་ཆེས་ཀྱིས་མོས་གུས་
དང་ལྡན་པའི་མི་ཕྱེད་པའི་དད་པ་ཆེན་པོར་གོ་འཐོས་ནས༔ སྣང་སྲིད་ཀུན་འདུས་གུ་རུའི་སྐུ་གསུང་ཐུགས་སུ་འཆར་བ་ཉིད་དོ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ དངོས་གཞིའི་བསྒྲུབ་

༄༅། །པ་དང་ལས་ལ་སྦྱར་ནས་ཉམས་སུ་བླང་བ་ནི༔ བླ་མ་དང་སློབ་མས་གཞན་རྐྱེན་གྱི་རྣམ་གཡེང་མཐའ་དག་སྤངས་ནས༔ དབེན་པའི་གནས་ཁོ་ན་ཉིད་དུ་ཉམས་སུ་བླངས་
བར་བྱའོ༔ ས་ཚིག་པ་དམ་ཚིག་ཞིག་ཅིང་རལ་པའི་གནས་སུ་ནི་མ་ཡིན་ནོ༔ སྐུ་གསུམ་ལམ་གྱི་བསྒྲུབ་པ་ལྟར་དངོས་གཞིར་བྱས་ནས༔ བསྙེན་སྒྲུབ་བཟླས་གསུམ་ཀྱི་བོག་འདོན་ལ་
གཏུམ་མོ་འོད་གསལ་རྨི་ལམ་སྒྱུ་ལུས་འཕོ་བ་རིག་གཏད་ཡེ་ཤེས་ཟང་ཐལ་ལོ༔ འོན་ཀྱང་ཚེ་འདིའི་མངོན་ཞེན་གྱིས་གཡེངས་ནས༔ མངལ་སྒོར་འཇུག་ལྡོག་རུ་ལོག་དྲན་པའམ་མ་
དྲན་ན༔ སྐྱབས་ཡུལ་ཁྱད་པར་ཅན་ལ་བརྟེན་ནས༔ ཆོས་ལྡན་གྱི་སྐྱེ་གནས་བརྒྱུད་ནས་རིང་པོར་མ་ཐོགས་པར་སྨོན་ལམ་གྱིས་འཚམས་སྦྱོར་གྲོལ་བའི་ཚུལ་རྣམས་ནི༔ ཐུགས་སྒྲུབ་
ཡང་གསང་བླ་མེད་རྩ་གསུམ་འདུས་པ་ཉིད་དུ་གསལ་བ་དང་༔ བུ་ཡིག་གི་སྲོག་ཐུར་བསྲེ་བའི་གནད་དང་༔ བསྲེ་འཕོ་མཚམས་སྦྱོར་འདི་རྣམས་ནི༔ བླ་རྫོགས་ཐུགས་གསུམ་ཀུན་གྱི་

གལ་པོ་ཆེ་ཡིན་པས༔ ཚིག་ཟིན་ཙམ་གྱིས་ཇི་ལྟར་བར་རྟོགས་པར་མི་འགྱུར་བས༔ ཉམས་མྱོང་ཅན་ལ་བཅར་ནས་ལེན་པའོ༔ འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ ཨི་
ཟི༔ རྩ་རླུང་སྤྱི་དང་ཁྱད་པར་སྟེང་གི་སྲོག་དང་༔ འོག་གི་ཐུར་སེལ་སྦྱོར་བས་གཅིག་ཏུ་བསྲེ་བ་ནི༔ དེ་ཡང་ཁམས་དྲུག་ལྡན་པའི་སྐྱེས་བུ་ལ་སྣ་བུག་གཡོན་ནས་ནམ་མཁའ༔ རླུང་
མེ་ཆུ་ས༔ གཡས་ནས་ས་ཆུ་མེ་རླུང༔ ནམ་མཁའ་རླུང་རྣམས་སུམ་བརྒྱ་དྲུག་ཅུ་རེ་རྒྱུ་བའི་འབྱུང་བའི་རླུང་རྫོགས་པ་གཅིག་ཐོག་ཏུ་ཆོད་པ་ནི༔ མཉམ་པར་སྒྱུ་མ་དེ་ལ་མི་གནས་ལ་སྒྱུ་
མའི་དཔེ་བརྒྱད་སོགས་ཀྱིས༔ རྒྱས་གདབ་སྟེ་ངེས་པར་འབྱེད་ནས་རྗེས་ཐོབ་སྒྱུ་མ༔ གཞི་སྐྱེ་བ་མེད་པ་ཉིད་རང་སྣང་ལྷའི་སྐུར་ལྡང་བ་ནི༔ ཟུང་དུ་འཇུག་པ་ནི་སྒྱུ་པ་ནི་སྒྱུ་མའི་སྐུ་སྟེ༔
གནད་འཆིང་ངོ་༔ རྨི་ལམ་ལའང་འཛིན་ཅིང་གཉིད་ཀྱི་འོད་གསལ་དང་༔ གཅིག་ཏུ་བསྲེས་ཏེ་བསྒྱུར་ཞིང་སྤེལ་བ་དང་༔ གཉིད་སྲབ་འཐུག་གིས་སྙིང་དབུས་མགྲིན་པ་ལྟེ་བ་རྣམས་སུ༔

༄༅། །འཛིན་པ་རང་ཉམས་དང་བསྲེ་བའོ༔ ཇི་ལྟར་བསྒོམ་ལུགས་མངོན་ཞེན་མ་ཞིག་ནས༔ ཆགས་མེད་གཏོར་མ་ནི་ཡར་དཀོན་མཆོག་སྲི་ཞུའི་ཚོགས་ལ་མཆོད་ཅིང་འབུལ་བ༔
བར་དུ་འགྲོ་དྲུག་ཕ་མ་རྣམས་ལ་སྦྱིན་ཅིང་ལན་ཆགས་བུ་ལོན་སྦྱང་བ༔ མཐར་བཀའ་ལ་རས་ཆོད་བྱས་པས༔ མཁའ་འགྲོ་དམ་ཅན་རྣམས་ཉམས་ཆག་བསྐང་ཞིང་༔ ལྕེ་སྤྱང་གཟུགས་ལ་
སྒྱུ་ལུས་ཚོགས་ཀྱི་འཁོར་ལོ་བསྐོར་བའི་གནད་འཆིང་སྐྱེ་ཤི་བར་དོར་རྣམ་པར་དབྱིངས་ནས་བསྐྱེད་རྫོགས་ལ་བར་དུ་བཅད་ནས་བཅའ་བ་ལུས་གནད༔ བླ་སྟེང་རྡོ་རྗེ་ཁུ་ཚུར་དམིགས་ཡུལ་
དྭངས་མའི་རྩ་གསུམ་གསལ་རྗེས༔ དྷུ་ཏིའིདབུས་སུ་ཐིག་ལེ་བསྒོམས་པ༔ འཕོ་ཡུལ་རྡོ་རྗེ་སེམས་དཔའ་གསལ་བའི༔ གང་འདོད་དག་པའི་ཞིང་དུ་འཕོ་བ་ནི་གནད་ཀྱི་འཆིངས་སོ༔ ཡང་
གསང་ཐུགས་སྒྲུབ་པདྨ་རཱ་ག་ལས་མདོར་བསྡུས་གནད་བདུན་གྱི་གཏན་ལ་འབེབས་པ་སྟེ༔ སྔོན་འགྲོ་ཀུན་ཁྱབ་ཀྱི་གནད༔ གསོལ་འདེབས་ཀྱི་ཐུགས་ཡིད་བསྲེ་བ༔ བཅའ་བ་

ལུས་ཀྱི་གནད་རང་གནས་དང༔ བཅིངས་བསྡམས་ཤེས་པ་གནས་པ་རྩའི་གནད་དང་༔ ཆགས་ཚུལ་འོད་རྩ་ལྟར་བསྒོམས་པས༔ འགྱུ་བ་རླུང་གི་གནད་དང་༔ དྭངས་མ་ཡེ་ཤེས་ཀྱི་རླུང་
མཉམ་དུ་འཛིན་པ༔ དམིགས་པ་རྟེན་གྱི་གནས་སྙིང་དབུས་སོགས་དང་༔ དྭངས་མ་དགུ་སྦྱོར་གྱི་ཐིག་ལེ་དང་བསྲེ་བ༔ རིག་པ་སྲང་ལ་འཇུག་པའི་གནད༔ སྦྱོར་བ་བཞིའི་བདུད་རྩི་
བཏུང་ཞིང་ཆུ་ཟླའི་གར་སྦྱངས་བ༔ དགའ་བ་བཞིའི་གདོང་བཞི་བརྒྱན་པ་སྟེ༔ སྟེང་འོག་བར་གསུམ་གྱི་རླུང་༔ སྲོག་ཐུར་འགྱུར་མེད་གཅིག་ཏུ་བསྲེ་བའི་གནད༔ གནས་ལུགས་རིག་
པའི་རང་ཞལ་བློས་བྱས་སེམས་ཡུལ་དུ༔ མི་འཇོག་པར་རིག་སྟོང་བློ་འདས་ཀྱི་གནད༔ འབྲས་བུ་ཕྱི་དུས་སུ་མི་འཇོག་པར་ཉམས་མྱོང་མངོན་གྱུར་གྱིས་གནད་དོ༔ ས་མ་ཡ༔ རྒྱ་རྒྱ་རྒྱ༔ འདི་ཁོ་ནའོ༔ འདི་ཁོ་
ནའོ༔ འདི་ཁོ་ནའོ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ གང་རྒྱ༔ བདག་འདྲ་སྣ་ཚོགས་རང་གྲོལ་གྱིས་བདུད་འདུལ་སྔགས་པ་གླིང་ནས་གདན་དྲངས་པའི་ཤོག་སེར་ལ་ཐུབ་བསྟན་རྡོ་རྗེ་བྲག་ཏུ་དག་པར་ཕབ་པའོ༔ མངྒ་ལམ༔

༄༅། །ཐུགས་བསྒྲུབ་ཡང་གསང་བླ་མེད་ཆོས་མཆོག་བདྨ་རཱ་གའི་དམིགས་རིམ་འཆུག་མེད་གསལ་བྱེད་ཅེས་བྱ་བ་བཞུགས་སོ༔

༄༅། །རྩ་བ་གསུམ་གྱི་ལྷ་ལ་ཕྱག་འཚལ་ནས། ཐུགས་སྒྲུབ་ཡང་གསང་བླ་མེད་ལྷུན་གྲུབ་དབང་གི་ཕྲེང་བ། ཆོས་མཆོག་པདྨ་ར་གའི་དཔེ་ཏུད་ལས་ཉམས་ལེན་གྱི་གནད་གསལ་བར་
བསྟན་ཡོད་ཀྱང་། དམིགས་རིམ་འཆུག་མེད་ཉེ་བར་ལེན་པའི་ཚུལ་ནི་སེམས་སྦྱང་བདུན་ལས་ཐོག་མར། འདུས་བྱས་ཐམས་ཅད་མི་རྟག་པར་བསམ་པ་དང་། བྱས་པ་ཐམས་ཅད་སྡུག་བསྔལ་བར་
བསམ་པ་དང་། རིགས་དྲུག་གི་སེམས་ཅན་ལ་སྙིང་རྗེ་སྐྱེ་ཞིང་ལས་སུ་དཀོན་མཆོག་མཆོད་ཅིང་དཀོར་དགེ་བའི་ལས་བསྐྱེད་པ་དང་། བླ་མ་དམ་པའི་གདམས་ངག་གཅིག་ཐབས་གང་གི་སྒོ་
ནས་ཀྱང་ཐོབ་པར་བྱ་དགོས་སྙམ་པ་དང་། གདམས་པ་རྙེད་ནས་མ་བསྒོམས་ན་སངས་མི་རྒྱ་བས་ལེ་ལོ་སྤངས་ཏེ་རྩེ་གཅིག་ཏུ་བསྒོམས་པར་བྱ་བ་དང་། འཇིག་རྟེན་གྱི་ལོངས་སྤྱོད་འདི་དུག་གི་སྦྲང་

༄༅། །རྩི་དང་འདྲ་སྟེ་ལོངས་ཅི་ཙམ་སྤྱད་པ་ཙམ་གྱིས་སྡུག་བསྔལ་བསྐྱེད་པར་བསམ་པ་དང། དེ་ལྟར་ཕྱི་ནང་གི་རྣམ་གཡེང་སྤངས་ནས་མི་རྟོགས་པའི་བསྟན་ལ་ནན་ཏན་དུ་བྱས་པའི་ངེས་
ཤེས་བསྐྱེད་པ་དང་བདུན་གྱིས། ཐུན་མོང་གི་སྔོན་འགྲོས་སེམས་ལེགས་པར་སྦྱངས་ནས། ཐུན་མོང་མ་ཡིན་པའི་སྔོན་དུ་འགྲོ་བ་བཞི་ནི། ལུས་ཀྱི་སྦྱོར་ཆོས་སྔོན་དུ་སོང་ནས། རྒྱུད་སྣོད་རུང་
དུ་བསྒྲུབ་པ་སྐྱབས་སུ་འགྲོ་བའི་ཁྲིད་ལ་ཡང་སྐྱབས་ཡུལ་གསལ་བཏབ་སྟེ་སྐྱབས་སུ་འགྲོ་བ་དངོས་ནི། རང་གི་མདུན་གྱི་ནམ་མཁའི་ཐད་དུ་འཇའ་འོད་འཁྱིལ་བའི་གུར་ཁང་གི་དབུས་སུ། རྗེ་
བཙུན་ཀུན་འདུས་པདྨ་ཐོད་ཕྲེང་རྩལ་སྐུ་མདོག་དཀར་དམར་མདངས་ཅན། སྤྱན་གཉིས་སྲིད་ཞི་མཉམ་པའི་ཐད་ཀར་གཟིགས་ཤིང་ཞལ་འཛུམ་བག་ཅན། སྐུ་ལ་རྡོ་རྗེ་སེམས་དཔའི་གསང་

གོས་དང་ཕོད་ཆེན་མཐིང་ཀ་གསོལ་ཞིང་རུས་པ་དང་རིན་པོ་ཆེའི་རྒྱན་དུ་མས་སྤྲས་པ། ཆོས་གོས་དམར་སེར་ཅན། ཕྱག་གཡས་རྡོ་རྗེ་ནམ་མཁའ་ལ་གདེངས་ཤིང་། གཡོན་པ་མཉམ་
བཞག་གི་སྟེང་ན་མཚན་དང་ལྡན་པའི་ཀ་པཱ་ལ་བདུད་རྩིའི་གང་བ་བསྣམས་ནས་ཡུམ་ལ་འཁྱུད་པ། དབུ་ལ་པད་ཞྭ་ལྷུབ་ཆེན་དང་། རིན་པོ་ཆེའི་སྙན་རྒྱན་མགུར་ཆུ་ཕྱག་གདུབ། ཞབས་གཉིས་
རྒྱལ་པོ་རོལ་པའི་སྟབས་ཀྱི་བཞུགས་པའི་པང་དུ། ཡུམ་ལྷ་ལྕམ་མན་དྷ་ར་བ་སྐུ་མདོག་དཀར་ལ་དམར་བའི་མདངས་ལྡན་བཅུ་དྲུག་ལོན་པའི་ལང་ཚོ་དང་ལྡན་པ། ཕྱག་གཉིས་གྲི་ཐོད་འཛིན་
པའི་ཡབ་ཀྱི་མགུལ་ནས་འཁྱུད་ཅིང་། ཞབས་གཉིས་པདྨའི་འདུག་སྟངས་ཀྱིས་འཁྲིལ་བ། དབུ་སྐྲ་རལ་བའི་ཐོར་ཚུགས་སུ་བཅིངས་ཤིང་ཟར་བུ་ཐུར་དུ་གྲོལ་བ། སྐུ་སྨད་རིན་པོ་ཆེའི་རྒྱན་
ཕྲེང་གིས་སྨྲས་པ། དེ་ལྟར་གསལ་བའི་མདུན་གྱི་ནམ་མཁའ་ལ། རྒྱལ་བ་དགོངས་པའི་བརྒྱུད་པ། རིག་འཛིན་བརྡའི་བརྒྱུད་པ། གང་ཟག་སྙན་ཁུང་བརྒྱུད་པ་རྣམས་དང་། བར་གྱི་ཆ་ལ་ཡི་དམ་

༄༅། །རྒྱལ་བ་ཞི་ཁྲོ་རབ་འབྱམས། དེ་འོག་གནས་ཡུལ་དུར་ཁྲོད་ཀྱི་སྲིད་པ་གསུམ་གྱི་དཔའ་བོ་དང་རྣལ་འབྱོར་པའི་ཚོགས་དང་མཁའ་འགྲོ་ཆོས་སྐྱོང་བའི་སྲུང་མ་དང་བཅས་པ། སྤྲིན་གྱི་ཕུང་པོ་
གཏིབས་པ་ལྟར་བུར་དམིགས་ནས། སྐྱབས་སུ་འགྲོ་བ་ནི། ཨེ་མ་ཧོ༔ བདག་དང་ཁམས་གསུམ་སེམས་ཅན་མ་ལུས་པ། །རེ་ས་སྐྱབས་མགོན་ལྟོས་གྱུར་གཞན་ན་མེད། །སྐུ་
གསུམ་དབྱེར་མེད་ཨོ་རྒྱན་རིན་པོ་ཆེ། །རྟག་ཏུ་གུས་པས་ཕྱག་འཚལ་སྐྱབས་སུ་མཆི། །ཞེས་ལན་གསུམ། སྨོན་འཇུག་ཏུ་སེམས་བསྐྱེད་པ་ནི། ཁམས་གསུམ་སེམས་ཅན་སངས་རྒྱས་
ཐོབ་བྱའི་ཕྱིར། །སྨོན་འཇུག་བྱང་ཆུབ་སེམས་ནི་བསྐྱེད་པར་བགྱི། །དེ་དག་ལས་ཉོན་སྡིག་ལས་རྣམ་གྲོལ་ཞིང་། །རིག་འཛིན་བླ་མའི་གོ་འཕང་ཐོབ་པར་ཤོག །ཅེས་ལན་གསུམ་གྱི་མཐར། དོན་གྱིས་
སྐྱབས་འགྲོའི་ངོ་བོ་ལ་མཉམ་པར་འཇོག་ཅིང་། རྒྱུ་དེ་ལྟར་བུ་ལ་སྐྱབས་སུ་སོང་ནས། འབྲས་བུ་དེ་ལྟ་བུ་རང་གི་རྒྱུད་ཀྱི་ཐོབ་བྱར་གྱུར་པ་ཉིད་དོ། །སླར་ཡང་རྒྱུད་ལ་བྱིན་བརླབས་

འཇུག་པར་བྱེད་པ་བླ་མའི་རྣལ་འབྱོར་གྱི་ཚུལ་གྱིས་ཉམས་སུ་ལེན་པ་ནི། ཨོཾ་ཨཱཿཧཱུྃ་ཧྲཱིཿ མདུན་གྱི་ནམ་མཁའ་འོད་ལྔ་འཁྱིལ་པའི་གུར། །ཀུན་གསལ་ཀུན་ཁྱབ་ཐིག་ལེའི་ཕོ་བྲང་ནས། །ཀུན་
བཟང་ཞི་ཁྲོའི་ལྷ་ཚོགས་འདུས་པའི་དཔལ། །སྐྱབས་གསུམ་ངོ་བོ་རྗེ་བཙུན་ཐོད་ཕྲེང་རྩལ། །མ་བསྐྱེད་ལྷུན་རྫོགས་དུས་གསུམ་བཞུགས་པའི་མགོན། །སྐུ་གསུམ་ཡོངས་རྫོགས་ཁྱེད་ལ་གསོལ་བ་
འདེབས། །སྐད་ཅིག་ཉིད་ལ་བདག་རྒྱུད་སྨིན་པར་མཛོད། །ཨོཾ་ཨཱཿཧཱུྃ་ཧྲཱིཿ མ་ཧཱ་གུ་རུ་སརྦ་སིདྡྷི་ཧཱུྃཿ ཞེས་བསྙེན་པའི་གསོལ་གདབ་ཅི་མང་བཟླས་རྗེས་ཡན་ལག་བདུན་པ་འབུལ་བ་ནི། རབ་
འབྱམས་དཀྱིལ་འཁོར་རྒྱ་མཚོའི་རྡུལ་སྙེད་ཀྱི། །བཀོད་པ་ཁྱད་འཕགས་ལྷ་མའི་ལོངས་སྤྱོད་རྒྱན། །གུས་པའི་མཆོད་འབུལ་སྡིག་བཤགས་རྗེས་ཡ་རིང་། །བླ་མེད་ཆོས་འཁོར་བསྐོར་ཞིང་
བཞུགས་སུ་གསོལ། །སྒོ་གསུམ་དགེ་བ་སངས་རྒྱས་རྒྱུ་རུ་བསྔོ། །སྙིང་གི་ཐིག་ལེར་རྩ་གསུམ་འགྲུབ་གྱུར་ཅིག །དེ་རྗེས་དབང་དོན་དུ་གསོལ་བ་གདབ་པ་ནི། ཨོཾ་ཨཱཧཱུྃ་ཧྲཱིཿ རྗེ་བཙུན་གུ་རུ་

༄༅། །ཨོ་རྒྱན་ཡབ་ཡུམ་གྱིས། །སྐུ་གསུང་ཐུགས་དང་ཡོན་ཏན་ཕྲིན་ལས་ལྔ། །ཡེ་ཤེས་ལྔ་རྫོགས་འོད་ཀྱི་རྒྱལ་བ་མཆོད། །སླར་འདུས་གནས་ལྔ་འོད་ཀྱི་ཆུ་རྒྱུན་བྱས། །སྦྱོར་
མཛད་བདེ་ཆེན་འོད་ཀྱི་རྒྱུན་བབས་ནས། །སྒྲིབ་བཞི་སྦྱངས་ཤིང་བུམ་གསང་ཤེས་རབ་དང་། །དབྱེར་མེད་བདེ་ཆེན་ལྔ་པའི་དབང་ཐོབ་ཤོག །ཛཿཧཱུྃ་བཾ་ཧོཿ ཨེ་མ་ཧོཿ བདག་གི་སྒོ་གསུམ་སྐུ་
གསུང་ཐུགས་སུ་འདྲེས། །ཡེ་ཤེས་རིག་པ་བྱང་ཆུབ་སེམས་ཀྱི་དབང་། །ཐམས་ཅད་ཡོངས་རྫོགས་དབྱེར་མེད་ཐིག་ལེར་གྱུར། །ཆོས་ཀུན་གདོད་ནས་དག་པ་དེ་བཞིན་ཉིད། །མཁའ་ལྟར་དྲི་
མེད་སྟོང་གསལ་འོད་པོ་ཆེ། །ཀུན་ཁྱབ་བདེ་ཆེན་ངང་དུ་མཉམ་པར་གནས། །ཨཡེ་ཇི་བཞིན་པ་དབང་དོན་ལ་མཉམ་པར་འཇོག་པ་སྟེ། མོས་གུས་ཀྱི་གདུང་ཤུགས་ཀྱིས་ཐུགས་ཡིད་
བསྲེས་པའི་འགྱུར་མེད་ཡིད་ཆེས་ཀྱི་མོས་གུས་ཆེན་པོ་གོ་འཕོས་པས། སྣང་སྲིད་གུ་རུའི་སྐུ་གསུང་ཐུགས་སུ་འཆར་བ་ཉིད་དོ། །དངོས་གཞི་ཉེ་བསྙེན་སྒྲུབ་པ་དང་། སྒྲུབ་པ་ཆེན་པོ་ལས་ལ་

སྦྱར་བ་ནི། ཐམས་ཅད་མཉམ་ཉིད་ཆོས་དབྱིངས་ཆེན་པོའི་ངང་ལས། ཡེ་ཤེས་ཀུན་སྣང་འོད་ལྔ་རྡོ་རྗེའི་གུར་ཁང་ཡངས་པའི་དབུས་སུ། སྣ་ཚོགས་པདྨ་འདབ་བརྒྱད་ཟེའུ་འབྲུ་དང་བཅས་
པའི་ལྟེ་བར། དུར་ཁྲོད་བམ་ཆེན་བདུད་བཞི་བརྩེགས་པའི་སྟེང་དུ། རོ་རྐྱང་རྒྱུ་བ་དག་པ་ཉི་ཟླའི་དཀྱིལ་འཁོར། ལྷ་ཆེན་དབང་ཕྱུག་ཨུ་མར་བཅས་པའི་སྟེང་དུ། རང་རིག་ཡེ་ཤེས་རྡོ་རྗེ་གསེར་
གྱི་མདོག་ཅན་གྱི་ལྟེ་བར་ཧྲཱིཿ་མཚན་པ། ཧཱུྃ་བཛྲ་ཙིཏྟ་ས་མ་ཡ་མཎྜལ་ཧྲཱིཿ ཞེས་བརྗོད་པས་རྡོ་རྗེའི་འོད་ཀྱིས་ཁམས་གསུམ་གྱི་སྣོད་བཅུད་ཐམས་ཅད་སྦྱངས་ནས་འོད་དུ་ཞུ། གཉིས་མེད་དུ་གྱུར་
པ་རྡོ་རྗེའི་ལྟེ་བར་འདུས། སླར་ཡང་འོད་ཟེར་གྱི་སངས་རྒྱས་ཀྱི་ཞིང་ཁམས་ཐམས་ཅད་ཁྱབ། དུས་གསུམ་གྱི་རྒྱལ་བ་སྲས་དང་བཅས་ཐམས་ཅད་ཆར་ལྟར་བབས་ནས། རྡོ་རྗེ་ལ་ཐིམ་བས་
རང་རིག་རྡོ་རྗེ་འབར་བ་འོད་ལྔའི་ཐིག་ལེར་གྱུར། རླུང་ངམ་སྔགས་སྒྲས་གཟུགས་སྐུར་བསྐུལ་བ་ནི། ཨོཾ་ཧཱུྃ་ཏྲཾ་ཧྲཱི་ཨཱཿཨེ་བཾ་ལཾ་རཾ་ཡཾཿཧྲཱི་མ་ཧ་རི་ནི་ས་ར་ཙ་ཧྲཱིཿཡ་ཙིཏྟ་བཛྲ་ས་མ་ཡ་ཛཿཛཿ ཧྲཱི་

༄༅། །མ་སྟོང་གསལ་ཀུན་ཁྱབ་ཀུན་ཏུ་བཟང་པོ་སྟེ། ཡིད་ཆོས་རྣམ་པར་དག་པའི་རང་ཉིད་རྟ་ཕག་ཡབ་ཡུམ་ཉིད་ཡེ་ཤེས་ཀྱི་ལུས་ཅན་སྒྱུ་མའི་སྐུ་མཆོག སྐུ་མདོག་དམར་པོ་ཁྲོ་ཚུལ་གར་
གྱི་ཉམས་དགུ་དང་ལྡན་ཞིང་། ཐབས་ཤེས་ཟུང་དུ་འཇུག་པའི་ཕྱག་གཉིས་གྲི་ཐོད་འཛིན་པས་ཡབ་ཀྱི་མགུལ་ནས་འཁྱུད་ཅིང་། ཞབས་གཡས་བརྐྱང་ཞིང་གཡོན་བས་ཡབ་ཀྱི་རྐེད་ལ་འཁྲིལ་
བ།མཆན་ཁུང་གཡོན་དུ་ཁ་ཊཱཾ་ག་རྣམས་པ། ཡབ་ཡུམ་གཉིས་གའང་ཟུང་འཇུག་མཁའ་གསང་གི་སྦྱོར་བས། ཐུགས་རྒྱུད་བདེ་བ་ཆེན་པོས་གཏམས་ཤིང་། ཞལ་ནས་ཧྲཱིཿདང་ཧཱུྃ་
གིས་སྒྲས་དུག་ལྔའི་རྟོག་པ་འཇོམས་པ། སྐུ་ལས་སྐྱེས་པའི་ཡེ་ཤེས་ཀྱི་མེ་རི་དང་མེ་དཔུང་འོད་ཟེར་ལྔའི་ཀློང་ན་བཞུགས་པར་གྱུར། དེ་ལྟར་བདག་ཉིད་དཔལ་ཆེན་པོ་དབང་ཆེན་ཡབ་ཡུམ་དུ་
གསལ་བའི། རྟེན་དག་པ་སྲུང་བའི་འཁོར་ལོ་གཞལ་ཡས་ཁང་དུ་གསལ་བའི། སྤྱི་བོར་རྡོ་རྗེ་རྒྱ་གྲམ། ཞབས་མཐིལ་གཉིས་རྡོ་རྗེའི་ས་གཞིར་གདལ་བ། རྩིབས་ལ་རྡོ་རྗེ་མཚོན་ཆས་གཏམས་པ།

ལྤགས་པ་རྡོ་རྗེའི་གུར་དང་བླ་བྲེས། སྐྲ་སེན་བ་སྤུའི་རྡོ་རྗེའི་འཁོར་ལོ་མེ་འོད་དང་བཅས་པ་སྲུང་བའི་འཁོར་ལོ་གསལ་བར་བསམ། ཨོཾ་བཛྲ་ཙཎྜ་ཛྭ་ལ་རཾ་རཀྵ་ཧཱུྃ། རྐང་མཐིལ་བསྒྲད་པ་
རླུང་གི་དཀྱིལ་འཁོར། དེ་སྟེང་སུམ་མདོའི་གྲུ་གསུམ་མེའི་དཀྱིལ་འཁོར། ལྟེ་བ་ཟླུམ་པོ་ཆུའི་དཀྱིལ་འཁོར། སྙིང་ཁ་གྲུ་བཞི་སའི་དཀྱིལ་འཁོར། ལ་ཚིགས་རྩིགས་པ་རི་རབ་ལྷུན་པོ་དང་
བཅས་པའི་ལུས་འདོན་གང་གྲུ་བཞི་གཞལ་ཡས་ཁང་། པགས་པའི་ནང་རྩ་རྩིགས་པ་རྣམས་པ་ལྔ། ཤ་རྣམས་འདོད་ཡོན་ཚིལ་བུ་ཕ་གུ་དང་། མཆིན་མཁྲིས་དང་ཁ་སོ་རྣམས་མུ་ཏིག་གི་དྲ་བ་དྲ་
ཕྱེད་དང་། མཆུ་གཉིས་འདོད་སྣམ་དམར་པོ། རྩིབ་མགོ་མདའ་ཡབ། རྐང་བརྒྱད་ཀ་བ། རྩ་མདུད་རྣམས་ཁ་ཞུ་དང་རྣ་བ་རྟ་བབ། སྨིན་མ་བྱ་རུ་དང་སྙན་ཁུང་དྲིལ་བུ། ཐོད་ལྤགས་གདུགས་
གཡས་སུ་འཁྱིལ་ཞིང་། མིག་གཉིས་ཉི་ཟླ་ཚངས་བུག་ཏོག་ཏུ་གསལ་བའི་མ་འདྲེས་ལྷུན་གྱིས་གྲུབ་པའི་གཞལ་ཡས་ཆེན་པོར་གསལ་བར་གྱུར། བྷྲཱུྃ་རཏྣ་བཛྲ་ཛྷཱ་ན་མཎྜལ་ཧཱུྃ༔ ཧྲཱིཿམ་བདག་ཉིད་

༄༅། །སངས་རྒྱས་ཀུན་གྱི་ངོ་བོ་དཔལ་ཆེན་ཡབ་ཡུམ་དུ་གསལ་བའི་སྤྱི་གཙུག་པདྨ་ཉི་ཟླ་འོད་ལྔའི་དབུས་སུ། ཧཱུྃ་ཨེ་ཡོངས་སུ་གྱུར་པ་ལས། ཆེ་བའི་ཆེ་མཆོག་བླ་མ་རྡོ་རྗེ་
འཆང་སྐུ་མདོག་མཐིང་ལ་ཕྱག་གཉིས་བསྣོལ་ཐབས་རྡོར་དྲིལ་འཛིན་པ་ཡུམ་དང་སྙོམས་པར་ཞུགས་པས། ཡུམ་བདེ་ཆེན་ཡེ་ཤེས་མཚོ་རྒྱལ། རྡོ་རྗེ་དང་ཐོད་ཁྲག་དྭངས་པའི་ཡབ་ཀྱི་མགུལ་
ནས་འཁྱུད་པ། གཅེར་བུ་གཟི་མདངས་སྒེགས་བཞད་མཉེན་ལྕུག ཞབས་གཉིས་པད་མའི་འདུག་སྟངས་ཀྱི་ཡབ་ཀྱི་རྐེད་ལ་འཁྲིལ་བ། ཡབ་ཡུམ་གཉིས་ཀའང་རིན་པོ་ཆེ་དང་རུས་རྒྱན་
ཅོད་པན་དུ་མས་མཛེས་པའི། སྲོག་རྩའི་ཕྱོགས་བཞིར་རྩ་འདབ་བརྒྱད་པ་ལ། གཟུགས་ཚོར་བ་འདུ་ཤེས་འདུ་བྱེད། ས་ཆུ་མེ་རླུང་གནས་སུ་དག་པས། རཿཚཿཧྲིཿཡཿཧཿརིཿནིཿས༔ དྭངས་།
མའི་རྩ་ཁམས་རླུང་དང་གཉིས་སུ་མེད་པའི་བདག་ཉིད་རིགས་བདག་གི་ཐུགས་ཀར། ཤར་དུ་རྡོ་རྗེ་ཐོད་ཕྲེང་རྩལ་ཡབ་ཡུམ། ལྷོར་རིན་ཆེན་ཐོད་ཕྲེང་རྩལ་ཡབ་ཡུམ། །ནུབ་ཏུ་པདྨ་ཐོད་ཕྲེང་རྩལ་

ཡབ་ཡུམ། བྱང་དུ་ཀརྨ་ཐོད་ཕྲེང་རྩལ་ཡབ་ཡུམ། དཀར་སེར་དམར་ལྗང་། ཐོད་ཕྲེང་རིགས་བཞི་དེ་ཡང་རྒྱན་ཆ་ལུགས་གཙོ་བོ་དང་ཡབ་ཡུམ་གཉིས་སུ་མེད་པའི་བདག་ཉིད་ཅན། ཞིང་
ཁམས་ལྔ་རྫོགས་པའི་རིགས་ལྔའི་དབུར་བརྒྱན་པ་ནི། ཧཱུྃ་ཏྲཾ་ཧྲིཿམཾ་ཡཾ་རཾ་ཡཾཿརིགས་ལྔ་ཡབ་ཡུམ་འཁྲིལ་སྦྱོར་དུ་གསལ་བའི། ཕྱག་གཡས་པ་རིམ་པ་བཞིན། རྡོ་རྗེ། རིན་ཆེན། པདྨ།
རལ་གྲི༑ གཡོན་ན་དྲིལ་བུ་འཛིན་ཞིང་། འོད་ལྔའི་དབུས་ན་སྙོམས་པར་ཞུགས་པ། རང་ཉིད་དཔལ་ཆེན་པོར་གསལ་བའི་ཐུགས་ཀའི་དབུས་སུ། པད་ཟླའི་སྟེང་དུ། ཐོག་མའི་མགོན་པོ་
དཔལ་ཀུན་ཏུ་བཟང་པོ་སྐུ་མདོག་མཐིང་ཀ ཞབས་གཉིས་རྡོ་རྗེ་སྐྱིལ་མོ་ཀྲུང་གི་བཞུགས་པ།ཕྱག་གཉིས་ཡུམ་ལ་འཁྱུད་པའི་མཉམ་བཞག་གི་སྟེང་དུ། ཨུ་པ་ལ་འདབ་མ་བཅུ་དྲུག་གི་དབུས་སུ།
དང་པོ་རྡོ་རྗེ་རྩེ་ལྔ་པ་གྱེན་དུ་སྒྲེང་བ་འོད་ཟེར་ལྔ་ཀུན་ནས་འཕྲོ་བ། ཡུམ་ཀུན་ཏུ་བཟང་མོ་སྐུ་མདོག་མཐིང་ཀ་ཕྱག་གཉིས་རྡོར་དྲིལ་འཛིན་ཅིང་ཡབ་ཀྱི་མགུལ་ནས་འཁྱུད་པ། ཞབས་གཉིས་པདྨའི་

༄༅། །འདུག་སྟངས་ཀྱིས་བཞུགས་པའི། ཡབ་ཡུམ་གཉིས་ཀའང་དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང། མཚན་དཔེས་སྨྲས་པ། དེའི་རྩ་འདབ་ཕྱོགས་བཞིར། རྒྱལ་
བ་རིགས་བཞི་ཕྱོགས་མདོག་གི་ཐིག་ལེ་དང་གསལ། སྐུ་དང་ཡེ་ཤེས་གཉིས་སུ་མེད་པ་དྭངས་གསལ་འཁྱིལ་བའི་རང་བཞིན་ཅན། དེའི་ཕྱི་རིམ་གྱི་རྩ་འདབ་བརྒྱད་ལ། སེམས་དཔའ་ཡབ་
ཡུམ་བརྒྱད་གསལ་བ་ནི། ཤར་དུ་ས་སྙིང་དཀར་པོ་དང་ལཱ་སེ་མ་དཀར་མོ། ལྷོར་ནམ་སྙིང་མཐིང་ག་དང་ཕྲེང་བ་མ་སེར་མོ། ནུབ་ཏུ་སྤྱན་རས་གཟིགས་དམར་སྐྱ་དང་གླུ་མ་དམར་མོ། བྱང་དུ་
ཕྱག་ན་རྡོ་རྗེ་ལྗང་གུ་དང་གར་མ་དཀར་མོ། ཤར་ལྷོར་བྱམས་པ་དཀར་པོ་དང་བདུག་སྤོས་མ་སྔོན་མོ། ལྷོ་ནུབ་ཏུ་སྒྲིབ་སེལ་སེར་བོ་དང་མེ་ཏོག་མ་དཀར་སེར། ནུབ་བྱང་དུ་ཀུན་བཟང་དམར་
སྐྱ་དང་མར་མེ་མ་དམར་སེར། བྱང་ཤར་དུ་འཇམ་དཔལ་དམར་སེར་དང་དྲི་ཆབ་མ་ལྗང་ཀུ ཡབ་ཡུམ་ཐམས་ཅད་སྙོམ་པར་ཞུགས་པའི་དར་དང་རིན་པོ་ཆེའི་རྒྱན་དུ་མའི་སྨྲས་ཤིང་། ཡབ་ཡུམ་

ཐམས་ཅད་རྡོ་རྗེ་དང་དྲིལ་བུ་འཛིན་པས་འཁྱུད་པ། འཇའ་འོད་ཐིག་ལེའི་དབུས་སུ་སྐུ་དང་ཡེ་ཤེས་གཉིས་སུ་མེད་པའི་ཚུལ་དུ་བཞུགས་པ། སྙོམས་པར་ཞུགས་པ། སྙིང་གི་རྩ་སྒོ་བཞིར་
འོད་དང་ཐིག་ལེའི་དབུས་སུ། ཤར་དུ་ཤེས་རབ་མཐར་བྱེད་རྡོ་རྗེ་ལྕགས་ཀྱུ་མ་དང་སྙོམས་པར་ཞུགས་པ། ལྷོར་གཤིན་རྗེ་མཐར་བྱེད་རྡོ་རྗེ་ཞག་པ་དང་སྙོམས་པར་ཞུགས་པ། ནུབ་ཏུ་
བདེ་ཆེན་མཐར་བྱེད་རྡོ་རྗེ་ལྕགས་སྒྲོགས་མ་དང་སྙོམས་པར་ཞུགས་པ། བྱང་དུ་བགེགས་མཐར་བྱེད་རྡོ་རྗེ་དྲིལ་བུ་མ་དང་སྙོམས་པར་ཞུགས་པ། ཡབ་ཡུམ་བརྒྱད་ཀའང་ཁྲོ་ཚུལ་གར་གྱི་
ཉམས་དགུ་དང་ལྡན་ཞིང་། ཡབ་རྣམས་རིམ་པ་བཞིན་ཕྱག་གཡས་རལ་གྲི། དབྱུག་ཏོ། བེ་ཅོན། རྡོ་རྗེ་བསྣམས་ཤིང་། གཡོན་རྣམས་སྡིག་མཛུབ་སྡིག་པའི་ཚུལ་ཅན། ཞབས་འདོར་
སྟབས་ཀྱིས་བཞུགས་པ། དེ་ལྟར་མ་བསྐྱེད་ལྷུན་གྱིས་གྲུབ་པ་ཆོས་སྐུའི་ཕོ་བྲང་ལས་གྲུབ་ལྷའི་དཀྱིལ་འཁོར་དུ། བླ་མེད་མཆོད་པ་དམ་པའི་མཆོད་པ་ནི། རུ་པ་ཤབྡ་གནྡྷེ་ར་ས་སྤཪྵེ་དྷརྨཱ་

༄༅། །དྷརྟུ་པཱུ་ཙ་ཧོ། ཨ་མྲྀ་ཏ་རཀྟ་བ་ལྟིཾ་ཛྙཱ་ན་ག་ན་ཙཀྲ་ལ་ཁཱ་ཧིཿརང་ཉིད་དཔལ་ཆེན་པོ་ཡབ་ཡུམ་སྙོམས་པར་ཞུགས་པའི་མཁའ་གསང་སྦྱར་བའི་སྒྲས། དབྱིངས་རིག་གཉིས་སུ་མེད་
པ་དུ་མ་རོ་གཅིག་གི་ངོ་བོར། ཡེ་ནས་ཀུན་གསལ་བྱས་མིན་གྱི་ཞི་ཁྲོའི་དཀྱིལ་འཁོར་གྱི་ལྷ་ཚོགས་རྣམས། གསལ་ལ་མ་འདྲེས་ནམ་མཁའི་འཇའ་ཚོན་ལྟར། ཐུགས་རྒྱུད་བདེ་བས་གཏམས་
ནས་སྙོམས་པར་ཞུགས་པས་བྱང་ཆུབ་ཀྱི་སེམས་སུ་ཞུགས་ནས། རིགས་བདག་ཡབ་ཡུམ་གྱི་གནས་ལྔའི་འོད་ཟེར་གྱིས་མངོན་པར་དབང་བསྐུར་བ་ནི། ཨོཾ་ཧཱུྃ་སྭཱ་ཧྲཱིཿམཱཿཀ་ཡ་ཝ་ཀ་ཙིཏྟ་
ཛྷཱ་ན་ཨ་བྷི་ཥིཉྩ་ཧཱུྃ༔ ཞེས་བདེ་ཆེན་དབྱིངས་རིག་གཉིས་མེད་དུ་བསྲེས་པའི། ཁ་སྦྱོར་རླུང་དང་ལྷན་གཅིག་ཏུ་ཡེ་ཤེས་རྫོགས་པའི་དབང་གི་བདག་འཇུག་དམ་པ་བྱུང་ཞིང་། ཟང་ཐལ་
དགོངས་ཀློང་ཆེན་པོ་མཉམ་པར་བཞག་ནས་ཡིད་ཀྱི་གསང་སྔགས་བཟླ་བ་ནི། ཨོཾ་ཧཱུྃ་ཏྲཱཾ་ཧྲཱིཿཨཱཿམཱཿམེ་ཁཾ་ཡཾ་རཾ་ཡཾཿཨོཾ་བོ་དྷི་ཙིཏྟ་སུ་ཀ་ཛྙ་ན་དྷུརྟ་ཨཱ༔ ཞེས་པའི་མཐར། ཡེ་རྒྱའམ་ལས་རྒྱས་ལུས་

གནད་རྩའི་ཐིག་ལེ་དངོས་སུ་ཞུགས་ནས། དེ་རྗེས་དབྱིངས་རིགས་གཉིས་མེད་རྡོ་རྗེ་ལུ་གུ་རྒྱུད་ལས་མཉམ་པར་འཇོག་པ་ནི། ཆོས་སྐུ་ཡིད་སྤྱོད་དུ་མ་ལུས་མངོན་སུམ་རང་ཐོག་ཏུ་ཕབ་
ནས་ཉམས་སུ་ལེན་པ་ནི། རྟེན་གཞལ་ཡས་ཁང་དང་བརྟེན་པ་ཞི་ཁྲོ་ལུས་གྲུབ་ཀྱི་སྐོར་རྣམས། བྱ་བྱེད་སྣང་ཡུལ་གཞན་སྣང་ལ་མི་ལྟོས་པར་རང་ཉིད་ལ་རྫོགས་ཚུལ་གྱི་གནད་ཀྱིས། ཆོས་སྐུ་
ཡིན་ལུགས་རིག་པ་རང་གནས་དྭངས་མའི་ཐིག་ལེ་ལ་བརྟེན་ནས་བསྒྲུབ་པའོ། །ལོངས་སྐུ་ཡིན་ལུགས་རླུང་རིག་བདེ་ཆེན་ཁྱད་པར་དུ་བསྟན་ནས་བསྒྲུབ་པ་ནི། རང་རིག་དབང་ཆེན་ཡབ་
ཡུམ་དུ་གསལ་བའི་ཀླད་པ་དུང་ཁང་འོད་ལྔའི་ཕོ་བྲང་། འོད་ཟེར་བསྐལ་པའི་ཐོག་ལྟར་འཕྲོ་བའི་དབུས་ན། ཨ་ཝ་དྷུ་ཏཱའི་ཁོང་གསེང་དུ་བྷུདྨ་ཧེ་རུ་ཡབ་ཡུམ། ཤར་དུ་བཛྲ་ཧེ་རུ་ཡབ་
ཡུམ། ལྷོར་རཏྣ་ཧེ་རུ་ཀ་ཡབ་ཡུམ། ནུབ་ཏུ་པདྨ་ཧེ་རུ་ཀ་ཡབ་ཡུམ། བྱང་དུ་ལས་ཀྱི་ཧེ་རུ་ཀ་ཡབ་ཡུམ། ཕྱག་གཉིས་གྲི་ཐོད་འཛིན་ཅིང་ཡུམ་ལ་འཁྱུད་ཅིང་། ཡུམ་ཐམས་ཅད་ཀྱང་ཕྱག་

༄༅། །གཉིས་གྲི་ཐོད་འཛིན་པའི་ཡབ་ཀྱི་མགུལ་ནས་འཁྱུད་པ། ཞབས་གཡས་བརྐྱང་ཞིང་གཡོན་ཡབ་ཀྱི་རྐེད་ལ་འཁྲིལ་བ། དུར་ཁྲོད་ཆས་ལྡན་གར་དགུའི་ཉམས་དང་ལྡན་པའི་
ཞབས་གཉིས་དོར་སྟབས་ཀྱི་བཞུགས་པའི་ཕྱི་རོལ་གྱི་ཤར་ཀོའུ་རུ་དཀར་མོ། ལྷོར་ཙོ་རི་སེར་མོ། ནུབ་ཏུ་པྲ་ཆེན་དམར་མོ། བྱང་དུ་བེ་ཏ་ལི་ནག་མོ། ཤར་དུ་སེང་གདོང་སྨུག་ནག ལྷོར་
སྟག་གདོང་དམར་མོ། ནུབ་ཏུ་ཝ་གདོང་དམར་མོ། བྱང་དུ་སྤྱང་གདོང་མཐིང་ག ཤར་ལྷོར་བྱ་རྒོད་གདོང་ཅན་དཀར་སེར་མ། ལྷོ་ནུབ་ཏུ་ཀང་ཀའི་གདོང་ཅན་དམར་ནག ནུབ་བྱང་བྱ་རོག་གདོང་
ཅན་ནག་མོ། བྱང་ཤར་དུ་འུག་པའི་གདོང་ཅན་མཐིང་ནག དེ་ཡི་ཕྱི་རོལ་གྱི་སྒོ་བཞི་ལ། ཤར་སྒོར་སྦྱང་གདོང་དཀར་མོ། ལྷོ་སྒོར་སྟག་གདོང་སེར་མོ། ནུབ་སྒོར་སེང་གདོང་དམར་མོ། བྱང་
སྒོར་ཁྱུང་གདོང་ལྗང་ཁུ་རྣམས་གསལ་བར་དམིགས་ལ། དེ་དག་ཐམས་ཅད་ཀྱང་དུར་ཁྲོད་ཀྱི་ཆས་བརྒྱད་དང་གར་གྱི་ཉམས་དགུ་དང་ལྡན་ཞིང་། ཧཱུྃ་ཆེན་སྔགས་ཀྱི་སྒྲ་སྒྲོགས་པ། རང་ཉིད་དབང་

ཆེན་དུ་གསལ་བའི་མི་ཤིག་ཐིག་ལེའི་དབུས་སུ། ཧཱུྃ་ཡིག་དམར་ལྗང་ལས་འོད་ཟེར་སྔགས་འཕྲེང་ཡར་ལ་བརྒྱུད་དེ། ཡབ་ཀྱི་ཤངས་བུག་གཡོན་ནས་ཐོན་ཡུམ་གྱི་ཤངས་བུག་གཡས་ནས་མགྲིན་
པར་བརྒྱུད། ཐུགས་ཀར་འཁོར་ཞིང་། ལྟེ་བ་ནས་མར་བརྒྱུད་མཁའ་གསང་ནས་ཐོན་ཏེ། ཡབ་ཀྱི་རྡོ་རྗེའི་བུ་གར་ཐིག་ལེ་མཐིང་ག་ལ་ཐིམ་པར་དམིགས་ཏེ། ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཞེས་སྐབས་
སུ་ངག་བཟླས་དང་། རྟགས་པར་རླུང་གནད་དང་ལྡན་པས། ཡབ་ཡུམ་སྙོམས་པར་ཞུགས་པའི་བདེ་བའི་སྒྲས་བསྐུལ་ནས། ཕྱོགས་བཅུ་དུས་བཞིའི་དེ་བཞིན་གཤེགས་པའི་ཚོགས་མ་ལུས་
ཤིང་ལུས་པ་མེད་པ་དང་། རིགས་བདག་ཡབ་ཡུམ་གསལ་གདབ་པས། སྦྱོར་མཚམས་གསང་བའི་སྒྲུབ་ནས་བྱང་ཆུབ་སེམས་ཀྱི་ཆུ་རྒྱུན་གྱིས་དབང་བསྐུར་བར་མོས་ཏེ། ཧཱུྃ་བླ་མ་ཆེ་
མཆོག་བདེ་ཆེན་ལྷ་ཡི་སྐུ། །ལྷུན་གྲུབ་ཡེ་ཤེས་ལྔ་ཡི་ངོ་བོ་ཉིད། །བཅོས་མིན་རང་བྱུང་ཡེ་ཤེས་བསྟན་དུ་གསོལ། །སྐྱེ་ཤི་རྨི་ལམ་བར་དོ་རྣམ་པ་གསུམ། །སྐུ་གསུམ་རང་གྲོལ་ཞིང་དུ་སྦྱང་དུ་

༄༅། །གསོལ། །ཨོཾ་ཨཱཿཧཱུྃ་ཧྲཱི༔ གསོལ་བ་གདབ་པ་ནི། རིགས་བདག་ཡབ་ཡུམ་ལྷ་ཚོགས་ཐམས་ཅད་ཀྱི། །སྦྱོར་མཚམས་བདུད་རྩིའི་ཆུ་རྒྱུན་ལྟར་བབས་པས། །སྤྱི་མགྲིན་སྙིང་ག་ལྟེ་གསང་རིམ་
གྱིས་གང་། །རྩ་ཡིག་ཁམས་དང་རླུང་སོགས་དཀྱིལ་འཁོར་བཞི། །དྭངས་མ་འོད་ཀྱི་སྐུ་རུ་བྱིན་གྱིས་བརླབས། །གཉིས་སྣང་བག་ཆགས་སྐབས་བཞིའི་དྲི་མ་སྦྱངས། །སྐུ་བཞི་ཡེ་གནས་
བག་ཆགས་རྒྱུད་ལ་བཞག །ཅེས་དཔེ་རྒྱུད་ཇི་ལྟར་གསུངས་པ་དང་མཚུངས་པའི། ལོངས་སྐུ་རང་གསལ་ཆེན་པོའི་དཀྱིལ་འཁོར་དུ་དབང་བཞི་བླངས་པས། སྤྱི་བོར་བུམ་དབང་གིས་ཕུང་
ཁམས་སྐྱེ་མཆེད་སྨིན་པར་བྱས་ནས། རང་ལུས་བསྐྱེད་རིམ་གྱིས་ལྷ་སྐུ་ལ་བསྲེ་བ། མགྲིན་པར་གསང་དབང་གིས་སྤང་བླང་གི་རྟོག་པ་བཅོམ་ནས། ཤ་ལྔ་བདུད་རྩི་ལྔ་བརྟེན་ཞིང་། ཆོས་
རྣམས་བདེ་མེད་སྒྱུ་མའི་དཔེ་དང་བསྲེ་བ། སྙིང་གར་ཤེར་དབང་གིས་མཛག་བདེ་བཅིངས་ཏེ་རང་ངོ་སྤྲད་ནས། ཉམས་མྱོང་བདེ་བ་དང་བསྲེ་བ། ལྟེ་བར་བཞི་པའི་དབང་གིས་ཟུང་འཇུག་

གི་རང་བཞིན་དང་བསྲེབ་ནས། རྟོགས་པ་མཐར་ཕྱིན་པ་སྣང་སྲིད་ཡེ་གྲོལ་དུ་འགྲུབ་པ། གསང་བར་ཐོད་རྒལ་གྱི་དབྱིངས་རིག་ལུ་གུ་རྒྱུད་ལྟ་སྟངས་གསུམ་གྱིས། ནམ་མཁའི་དབྱིངས་
སུ་གཏད་པས་ཡིད་སྤྱོད་དུ་མ་ལུས་པར་སྐུ་གསུམ་མངོན་དུ་གྱུར་པའོ། །སླར་ཡང་གཞོམ་མེད་ན་དཱའི་སྒྲས་བསྐུལ་ཏེ། དབང་ལྷ་རྣམས་འོད་དུ་ཞུ་ནས། ཐུགས་སྲོག་དྭངས་མ་གསུམ་གྱི་ཐིག་
ལེ་དང་དབྱེར་མེད་དུ་འཇོག་པ་ནི། གསང་ཆེན་སྒྲུབ་པ་མཐར་ཐུག་པའོ། །སྦྲུལ་སྐུ་ཡིན་ལུགས་ཕོ་བྲང་ལ་བརྟེན་ནས་རྩ་དག་པ་བྱེ་བྲག་ཏུ་བསྟན་པ་ནི། དེ་ལྟར་རང་ཉིད་དབང་ཆེན་ཡབ་
ཡུམ་དུ་གསལ་བའི། ཆུ་ཁམས་དག་པ་རྩེ་མོ་རྣམས་བཀོད་རྩ་འདབ་སུམ་བརྒྱ་དྲུག་ཅུའི་དབུས་ན་རྡོ་རྗེ་མཁའ་འགྲོ་ཡབ་ཡུམ། མེ་ཁམས་དག་པ་ལྟེ་བ་སྲིད་པ་སྐྱེད་བྱེད་རྩ་འདབ་དྲུག་ཅུ་རྩ་
བཞིའི་དབུས་ན་པདྨ་མཁའ་འགྲོ་ཡབ་ཡུམ། རླུང་ཁམས་དག་པ་གསང་བ་བདེ་བ་མྱོང་བྱེད་རྩ་འདབ་ཉི་ཤུ་རྩ་བརྒྱད་ཀྱི་དབུས་ན་ཀརྨ་མཁའ་འགྲོ་ཡབ་ཡུམ། ཕོ་བྲང་ལྔའི་རྩ་འདབ་རྣམས་

༄༅། །སུ་ཡང། ཡབ་ཡུམ་རང་འདྲའི་འཁོར་དང་བཅས་པ་དམིགས་ཏེ། རླུང་སྦྱོར་དང་བཅས་ཏེ་རླུང་རིག་གཏད་དེ་གཡོ་མེད་དུ་བསྒོམས་པས། རྟགས་བཅུ་དང་ཡོན་ཏན་བརྒྱད་སོགས་ལ་
དབང་བསྒྱུར་ཞིང་། འཕྲིན་ལས་སྣ་ཚོགས་འགྲུབ་པར་བྱེད་པ་སྲོག་ཡིག་གི་གནད་ལ་བརྟེན་པ་ནི། ཧྲཱིཿམཿཧཿརིཿནིཿཨཿརཿཚཿཧྲཱིཿཡཿཙིཏྟ་ཧྲིཾ་ཧྲིཾ་ཛཿ ཞེས་ངག་དང་ཡིད་ཀྱི་བཟླས་པས་དངོས་གྲུབ་
འབད་མེད་ལྷུན་འགྲུབ་ཏུ་འབྱུང་བ་ནི་སྤྲུལ་སྐུའི་སྒྲུབ་པའོ། །མཆོག་གི་ལས་ལ་སྦྱོར་བ་ནི། སྤྱི་བོར་རིགས་བདག་བླ་མ་ཡབ་ཡུམ་ཀྱི་གནས་བཞིར་འཁོར་ལོ་པདྨ་རྡོ་རྗེ་དང་། ལྟེ་བར་ཉི་ཟླའི་
སྟེང་དུ། ཨོཾ་ཨཱཧཱུྃ་ཧིམ་དཀར་དམར་མཐིང་སེར་འོད་དུ་འབར་ཏེ། ཡབ་ཡུམ་གཉིས་མེད་སྲུབ་སྦྱོར་གྱི་སྦྱོར་བའི་ཐུགས་རྒྱུད་བདེ་བ་ཆེན་པོ་གཏམས་པས། རང་གི་སྤྱི་མགྲིན་སྙིང་
ཀ་ལྟེ་བ་རྣམས་འོད་སྣང་གི་ཁེངས་བས། སྒྲིབ་བཞི་དག་ནས་དགའ་བཞི་རྒྱས་ཏེ་སྐུ་བཞིའི་འབྲས་བུ་མངོན་དུ་གྱུར་པར་བསམ་ནས། ཨོཾ་ཨཱཿཧཱུྃ་ཧྲཱིཿམ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་

མ་ཡ་ཛཿ སིདྡྷི་ཕ་ལ་ཧཱུྃ་ཨཱཿ གསང་སྔགས་རྒྱལ་བོ་བརྒྱ་སྟོང་བཟླས་པའི་མཐར། བླ་མ་ཡབ་ཡུམ་རིགས་ཀྱི་བདག་པོ་གཉིས་ནི། ཡེ་ཤེས་ལྔའི་ངོ་བོར་འོད་དུ་འབར་ནས་མཁའ་ལ་
འཕགས་ནས། སླར་ཡང་རྟ་མགོའི་ནང་དུ་ཞུགས་ཏེ། བདེ་བ་ཆེན་པོ་བླ་མའི་སྐུ་དང་བདག་ལུས་ལྷ་སྐུ་དབྱེར་མེད་གཅིག་ཏུ་བསྲེ། མགྲིན་པའི་ནང་ཞུགས་མཆོག་ཏུ་དགའ་ཆེན་བླ་མའི་གསུང་
དང་བསྲེ། སྙིང་གི་ནང་ཞུགས་བརྟན་པར་བཞུགས་པས་ལྷན་ཅིག་སྐྱེ་དགའི་མཆོག །བླ་མའི་ཐུགས་དང་རང་རིག་གཉིས་མེད་བསྲེ། །སོ་སོ་མ་ཡིན་ཐ་མི་དད་དུ་བསྒོམ། །ལྷན་སྐྱེས་
ཆེན་པོའི་དོན་གྱི་ངོ་བོ་ཉིད། །བྱིན་གྱིས་བརླབ་ཕྱིར་ཁ་སྦྱོར་རླུང་དང་སྦྱོར། །ལས་སྦྱོར་ཀུན་གྱི་མཐར་ཐུག་རྫོགས་པ་ཆེ། །འཇའ་ལུས་ཕུང་པོ་འོད་ཀྱི་སྙིང་པོར་གྱུར། །རྟག་ཏུ་ཉམས་སུ་བླང་
བས་རྫོགས་སངས་རྒྱས། །སྙིང་གི་ཡང་ཏིག་གསང་བ་ཐུགས་ཀྱི་གཏེར། །འདི་ལ་གཞན་དུ་ཡོད་ན་ན་ར་སྐན། །ཅེས་དཔེ་རྒྱུད་ནས་ཇི་ལྟར་གསུངས་བ་བཞིན་ཉམས་སུ་བླངས་ཤིང་།

༄༅། །སྲོག་ཐུར་གནད་ཀྱི་རླུང་དབུ་མར་ཞུགས་གནས་ཐིམ་གསུམ་ངག་ཇི་ལྟ་བ་བཞིན་ཉམས་སུ་བླངས་པས། འབྲས་བུ་ཕྱི་དུས་ལ་མི་འཇོག་པར་ཉམས་མྱོང་མངོན་གྱུར་གྱི་གནད་
དོ། །དེ་ལྟར་སྐུ་གསུམ་ལམ་ཁྱེར་གྱི་གདམས་པ་དེ་རྣམས་ལ། བོགས་འདོན་ཞིང་གེགས་སེལ་བ། གཏུམ་མོ། འོད་གསལ། རྨི་ལམ། སྒྱུ་ལུས། འཕོ་བ་ཡེ་ཤེས་ཟང་ཐལ་སོགས་སྐྱེ་ཤི་
བར་དོར་མངོན་དུ་གྱུར་པ་ཞིག་དགོས་ཏེ། དེ་ལ་ཐོག་མར་གསང་བའི་དབང་གི་ལམ་གཏུམ་མོ་བདེ་དྲོད་རང་བྱིན་གྱིས་བརླབ་པའི་རིམ་པ་ནི། མེ་ཐབས་དྲུག་བཅིངས་བཅས་ལ་རླུང་རོ་ཕྱིར་
བསལ། རང་ལུས་སྟོང་གསལ་རྡོ་རྗེ་རྣལ་འབྱོར་མ་ཡིད་ལུས་ཀྱི་རྣམ་པར་བསྒོམས་པའི་ཁོང་དབུས་སུ། ཨ་ཝ་དྷུ་ཏཱིའི་སྦ་ལྕགས་འབྲིང་པོ་ཙམ། །ཕྱི་དཀར་ལ་སྐུ་ཡི་རྡོ་རྗེ་བདེ་བ་རྒྱས། །ནང་
དཀར་གསུང་གི་རྡོ་རྗེ་གསལ་མདངས་ལྡན། །དབུས་ཀྱི་ནམ་མཁའ་མཐིང་གསལ་དྭངས་མ་ནི། །ཐུགས་ཀྱི་རྡོ་རྗེ་སྐྱེ་མེད་ཀ་དག་སྐུ། །དེ་དབུས་ཡེ་ཤེས་རྡོ་རྗེ་དྭངས་མ་ལྔ། །ལུས་གནད་རྩ་ཡི་

དབུ་མ་ལྔ། དམིགས་པ་ཡུལ་གྱི་དབུ་མ་ཐ་མི་དད་པར་གསལ་བཞིན་པ། དེ་ཉིད་ཀྱི་གཡས་སུ་རོ་མ་དམར་མོ། གཡོན་དུ་རྐྱང་མ་དཀར་མོ་གསུམ་ཀའང་། སྤྱི་བོའི་གཙུག་ནས་མར་
སྣ་གསང་སྣ་རྩེར་ཟུག་པ། རོ་རྐྱང་གི་ཡལ་ག་གཉིས་སྤྲ་དཀར་ནག་མཚམས་ཀྱི་ནང་ཁོངས་སུ། དབུ་མའི་ཚིགས་མཚམས་སུ་སྣེ་ཚུད་པར་བསམ་ལ། གཤང་སྒོར་ཐིག་ལེ་ནག་པོ་ཡཾ་གིས་
མཚན་པ། གསང་སྒོར་ཐིག་ལེ་ནག་པོ་རཾ་གྱིས་མཚན་པ། གསང་གནས་སུ་རྩ་འདབ་ཉི་ཤུ་རྩ་བརྒྱད། ལྟེ་བར་རྩ་འདབ་དྲུག་བཅུ་རེ་བཞི། སྙིང་ཁར་རྩ་འདབ་སུམ་ཅུ་སོ་གཉིས། མགྲིན་པར་རྩ་འདབ་
བཅུ་དྲུག སྤྱི་བོར་རྩ་འདབ་སུམ་བརྒྱ་དྲུག་ཅུ་སྟེང་རྩ་གསུམ་འཁོར་ལོ་ལྔ་ལྡན་དུ་གསལ་བའི། ལྟེ་བའི་རྩ་འདབ་ཀྱི་དབུས་སུ་པདྨ་མཁའ་འགྲོ་ཡབ་ཡུམ་སྙོམས་པར་ཞུགས་པའི་མཁའ་གསང་གི་དབུས་
སུ། ཧཱུྃ་ཡིག་དངུལ་ཆུའི་མདོག་ཅན་གསལ་བར་དམིགས་ཏེ། ཕོ་རླུང་དྲག་སྦྱོར་གྱི་རྣམ་པས། སྟེང་རླུང་མནན་ཏེ། འོག་རླུང་བསྐུལ་ཞིང་འཐེན་པས། ཡཾ་ལས་རླུང་གཡོས། གསང་གནས་ཀྱི་

༄༅། །རཾ་ལ་ཕོག་མེ་འབར་ཏེ། དབུ་མའི་ནང་བརྒྱུད་པདྨ་མཁའ་འགྲོ་ཡབ་ཡུམ་སྦྱོར་མཚམས་ལ་ཕོག་པས། ཡབ་ཡུམ་བདེ་བའི་དྲོད་ཀྱི་བསྲུབས་སྦྱོར་ལ་བརྟེན་པའི་བྱང་སེམས་ཀྱི་
རྒྱུན་བབས། ལྟེ་བ་གསང་གནས་ཞབས་མཐིལ་གྱི་བར་འོད་དང་བསྲེས་ཏེ། ལྟེ་བ་མན་ལྟེམ་གྱིས་གང་བའི་དམིགས་པ་ལ་ཡུན་རིང་གི་གར་གནད་དུ་བསྣུན་ཞིང་། སླར་ཡང་མཁའ་འགྲོ་
ཡབ་ཡུམ་གྱི་དབུ་མའི་ལམ་བརྒྱུད། རླུང་གི་སྦྱོར་བ་དང་ལྷན་ཅིག་རུ་རཾ་ཡིག་གཏུམ་མོ་ཡེ་ཤེས་ཀྱི་མེ་ཆེར་འབར་ཏེ། པདྨ་མཁའ་འགྲོ་ཡབ་ཡུམ་གྱི་སྦྱོར་མཚམས་ཀྱི་གནད་བསྐུལ་བའི། མཁའ་
གསང་གི་ཧཾ་ཡིག་ལས་བྱང་སེམས་གྱི་རྒྱུན་བབས། སྙིང་ག་མན་བྱང་སེམས་འོད་ཀྱིས་ཀུན་ནས་གཏམས། དེ་བཞིན་དུ་མགྲིན་པ། སྤྱི་བོ་བདེ་ཆེན་གྱི་འཁོར་ལོའི་དབུས་རྣམས་སུ༑
གཏུམ་མོའི་མེ་ལྕེས། པདྨ་མཁའ་འགྲོ་ཡབ་ཡུམ་གྱིས་བདེ་བའི་གནད་བསྐུལ་པའི། མཁའ་གསང་ནི་ཧཾ་ཡིག་ལས་བྱང་སེམས་གྱི་བདུད་རྩིའི་རྒྱུན་བ། ལུས་གནད་མེ་ཐབས་དྲུག་བཅིངས་ལྷོད་

ཆགས་པའི་རླུང་གནད་ཁ་སྦྱོར་གྱི་ངང་ནས། སྐེད་པ་གཡས་གཡོན་དུ་འཆུན་བཙལ་བའི་འཁོར་ལོ་ལྟར་བསྐོར་ཞིང་། རྒྱབ་མདུད་དུ་འཕུལ་བཅར། དཔུང་པ་གཉིས་ཀྱི་ནང་དུ་བསྐོར་རྗེས་
རྐང་པ་རེ་མིག་ལྟར་བསྣོལ་བཞིན་པའི་རྐང་སོར་རྣམས་ལག་གཉིས་སོར་མོས་བཅིངས་ཏེ། རྒྱབ་ཏུ་འཐེན་པ་དང་མཉམ་དུ། རྐང་མགོ་གཉིས་ཀྱི་མདུན་དུ་འཕུལ་བ་བཏབ་གཅིག་ཏུ་བྱས་ཤིང་།
རླུང་གནད་ཁ་སྦྱོར་དྲག་ཏུ་མནན་པ་དྲོད་གློ་བུར་དུ་སྐྱེ་ཤིང་། དེ་རྗེས་མཐེའུ་འབེབས། བྲབ་བཞི། ལུས་འདུལ་སོགས་མཐོང་བ་བརྒྱུད་པ་ལྟར་བྱེད་ཅིང་གནད་དུ་གང་འགྲོ་དུས་སྐབས་སུ་དང་
འབྲེལ་བར་བྱ་བ་ཉིད་དོ། །དྲོད་ཀྱི་གཏུམ་མོ་ནི་མེ་དམིགས་ཆེ་བསྐྱེད་ཆུང་བསྐྱེད་གཙོ་བོར་བྱེད་ཅིང་བདེ་བའི་གཏུམ་མོ་ནི། རང་ལུས་ཐབས་ལྡན་གྱི་ཡེ་རྒྱའམ། ལས་རྒྱ་མེ་གསུམ་ལྡན་ཞིག་ལ་
གནད་དུ་བསྣུན་པ་སོགས་ནི། བུ་ཡིག་ཡེ་ཤེས་གསལ་སྒྲོན་དང་། སྤྱི་ཆིངས་ལས་ཇི་ལྟར་བསྟན་པ་བཞིན་དུ། དྭངས་མའི་ཁམས་འཛག་མེད་དུ་བཅིངས་ཏེ། འདྲེན་འགྲེམས་སོགས་ཀྱིས་

༄༅། །བརྟེན་པར་བྱ་བ་དང་། ཉམས་མྱོང་མན་ངག་དང་ལྡན་པ་དག་ལས་རྙེད་པ་ཁོ་ནའོ། །མི་རྟོག་པའི་གཏུམ་མོ་ནི། དབྱིངས་རིག་བསྲེས་ཏེ་སྲིད་ཞི་རོ་མཉམ་ཆེན་པོར་
འཇོག་པ་ཉིད་དོ། །མཐར་རཾ་ཡིག་གཏུམ་མོའི་ས་བོན་ལ་རང་གནས་སུ་འཇོག་པ་དང་། ལྟེ་བར་མེ་འོད་ཀུན་ལྡན་དུ་གསལ་བས། ཟས་ཀྱི་དྭངས་སྙིགས་འབྱེད་ཅིང་ཡོན་ཏན་དུ་མ་དང་ལྡན་པ་
ཉིད་དོ། །མི་རྟོག་པའི་གཏུམ་མོ་དེ་ཉིད་ལ་གཞི་ལམ་འབྲས་བུ་འོད་གསལ་དང་གསུམ་ལས། སེམས་ནི་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བའོ། །ཞེས་པས། རང་གི་
སེམས་ཉིད་གདོད་མ་ནས་ཞི་ཞིང་མ་སྐྱེས་པ། རང་བཞིན་གྱིས་རྣམ་པར་དག་པ་གཞི་ཉིད་དང་། ལམ་ལའང་ཉམས་མྱོང་རྟོགས་མ་ལས། བདེ་གསལ་གྱི་རང་མདངས་ལས་སྟོང་གཟུགས་སོགས་
སྣང་ཡུལ་གྱི་རྣམ་པ་སྣ་ཚོགས་སུ་མཐོང་ཞིང་། བདེ་གསལ་མི་རྟོག་པའི་ཉམས་མྱོང་ངེས་ཤེས་དང་བཅས་པ་ཉིད་དང་། མྱོང་བའི་སྐབས་སུ་བདེ་གསལ་གྱི་ཉམས་དག་པའི་གཤིས་ལུགས་

ཀྱི་རང་ཞལ། བདེན་ཞེན་གྱི་རྣམ་པར་རྟོག་པས་དབེན་པའི་རྩོལ་བྱས་ཀྱི་དྲན་པ་དག་པས་རྩོལ་མེད་རང་འགྲོས་ཀྱི་ཉིན་སྣང་གི་ཉམས་མྱོང་གཉིད་འོད་གསལ་དུ་འགྲེངས་པ་དང་། རྟོགས་
པའི་འོད་གསལ་ནི་གཟུང་འཛིན་གྱི་རྣམ་པར་རྟོག་པ་ཕྲ་རག་ཕལ་ཆེར་གཉིས་མེད་ཡེ་ཤེས་ཀྱི་ངོ་བོ་རོ་གཅིག་པས། གཞི་སྐྱེ་བ་མེད་པ་ལས་གདངས་མ་འགགས་པའི་རང་རྩལ་མཐའ་དག་
པ་ལ། གཉེན་པོ་དང་བཅོས་བསྒྱུར་མི་དགོས་པར་ཤུགས་འབྱུང་གི་དྲན་པ་ཁོ་ནས། གཉིད་འཐུག་ཀུན་གནས་ངན་ལན་གྱི་དྲི་ལ་ཕྲ་མོ་ཙམ་ཞིག་མ་གཏོགས་དོན་གྱི་འོད་གསལ་ལས་མི་
འདའ་བ་དང་། འབྲས་བུ་འོད་གསལ་ནི་སངས་རྒྱས་འཕགས་པའི་བྲལ་འབྲས་ཀྱི་ཐུགས་ཟབ་གསལ་གཉིས་སུ་མེད་པའི་ཡེ་ཤེས་སོ། །དེ་ལྟར་མངོན་དུ་གྱུར་པ་དག་ནི། རྨི་ལམ་ཉིང་
འཁྲུལ་གྱི་བག་ཆགས་ལ་བརྟེན་ནས་ལམ་རིམ་པས་སྦྱོང་བ་ཉིད་དོ། །རྨི་ལམ་འཛིན་པ་དང་། སྦྱང་གཞི་སྒྱུ་མར་སློབ་པ་དང་། ཡང་བ་ལ་ཐོག་རྗིས་སུ་བྱ་ཞིང་། དོན་གྱི་ངོ་བོ་ལ་མཉམ་པར་འཇོག་པ་

༄༅། །དང་ལྔ་ལས། འཛིན་པ་ནི་ཉིན་མཚན་གཉིས་ཀར་འདུན་པ་དྲག་པོས་ཅི་ནས་ཀྱང་རྨི་ལམ་འཛིན་པ་ནན་ཏན་བྱེད་ཅིང་། མགྲིན་པའི་འཁོར་ལོའི་དབུས་སུ་ཐིག་ལེ་དྭངས་གསལ་ལ་
མཉམ་པར་འཇོག་ཅིང་གཉིད་པ་དང་། ཡང་གཉིད་སྲབ་ན་ཡང་ཡང་སད་ན། སྙིང་གི་ཐིག་ལེ་མཐིང་གའམ། གསང་བའི་ནོར་བུའི་དབུས་སུ་ཐིག་ལེ་མཐིང་ག་འོད་ཟེར་ལྔ་ལྡན་ལ་དམིགས་ནས།
འཇམ་རླུང་བསྒོམས་པ་དང་ལྷན་ཅིག་ཏུ་མཉམ་པར་འཇོག་པ་ནི་གནད་དམ་པའོ། །སྦྱངས་བ་ནི་རྨི་ལམ་ཡིན་པར་ཤེས་ཀྱང་འཕྲལ་དུ་འཁྲུལ་འགྲོ་བ་ཞིག་འདུག་ན། ཉིན་སྣང་དུ་ཚོགས་
དྲུག་གི་ཡུལ་སྣང་དུ་ངོ་རང་ཐོག་ཏུ་འཇོག་ལ་གོམས་འདྲེས་ཆུང་བས་སྐྱོན་ཡིན་པས། རང་སའི་འཆར་སྒོས་རྩ་སྣང་མཐའ་དག་ལ་བསྲེ་བའི་གནད་དང་ལྡན་པའི་ངང་ནས་ཉིན་སྣང་གི་སྣང་ཡུལ་འདི་
དག་ནི་རྨི་ལམ་དང་འདྲ་བས། སྣང་བཞིན་པའི་དུས་ན་ཡོད་མ་མྱོང་བ་ལ་བརྟེན། དོན་རང་ཐོག་ནས་གང་དུའང་མ་གྲུབ་པའི་འདུན་པ་བརྟན་པོ་བྱས་ནས། གཉིད་ནམ་སད་སད་ལ་དྲན་འདུན་

ཡང་ཡང་གཏད་པས། རྨི་ལམ་རང་ས་ལ་རང་བྱན་ཚུད་པ་ཞིག་བྱུང་ཚེ། ཕྲ་བ་ལ་ཉམས་སུ་ལོན་པ་ཞིག་འབྱུང་ཞིང་། སྒྱུ་མར་སློབ་པ་ནི། སྣང་གྲགས་ཀྱི་ཆོས་འདི་དག་ནི་མེད་བཞིན་དུ་སྣང་ཀྱང་
སྣང་བཞིན་པའི་དུས་ན་བདེན་པར་མ་གྲུབ་པར་ཡང་ཡང་དྲན་འདུན་གྱིས་ཐག་བཅད་པའི། ཚེ་འདིའི་སྙན་གྲགས་ལེགས་ཉེས་བདེ་སྡུག་མཐའ་དག་སོགས་ལ་འཛིན་མེད་ཀྱི་ངོ་བོར་རོ་སྙོམས་པས།
འཇིག་རྟེན་ཆོས་བརྒྱད་བྲལ་བ་ཞིག་དང་། མི་ཕོད་པ་ལ་ཐོག་རྫིས་སུ་བྱེད་པ་ནི། རྨི་ལམ་དུ་མེ་དང་། ཆུ་དང་། གཡང་ས་དང་། མཚོན་ཆ་རྒྱབ་ཅིང་གཅན་གཟན་གདུག་པ་ཅན་གྱི་གནོད་
པ་ལ་སོགས་རྨིས་ནའང་། རང་ཉིད་ལ་གཅེས་འཛིན་མེད་པར་དེ་དག་ཐོག་༼སྤྲུལ་བསྒྱུར་གཉིས་ཞལ་ལས་ཤེས།༽ རྗེས་སུ་བྱེད་པ་དང་། དོན་གྱི་ངོ་བོ་ལ་མཉམ་པར་འཇོག་པ་ནི། གོང་དུ་ཉེར་བར་
བསྟན་པའི་ཉམས་མྱོང་རྟོགས་གསུམ་གྱི་རང་སའི་གཤིས་རང་འགྲོས་ཀྱི་དྲན་པའི་སྐྱོང་ལུགས་རྣམས་ལས་མི་འདའ་བ་ཉིད་དོ། །སྒྱུ་ལུས་ནི་ལམ་གཏུམ་མོ་དང་འབྲེལ་པ་ཞིག་དཔེ་རྒྱུད་དུ་བསྟན་

༄༅། །འདུག་ཀྱང་། འདིར་རྨི་ལམ་ལ་མྱོང་བ་ཐོན་པ་ཞིག་བྱུང་ཚེ། མྱོང་འདོད་ཀྱི་འོད་གསལ་དེའི་བཞོན་པའི་རླུང་ཤིན་ཏུ་ཕྲ་བ་དེ་ལས་རྨི་ལམ་གྱི་དོད་ཐུབ་ཏུ། ཡིད་
ངོར་ལྷའི་སྐུ་ལྷན་སྐྱེས་ཡབ་ཡུམ་སྒྱུ་ལུས་སུ་ལྡང་བར་བྱེད་པ་ལ་སྦྱང་བ་སློབ་པར་བྱེད་པ་གཉིས་ལས། མ་དག་པའི་སྒྱུ་ལུས་སྒྱུ་མར་སྦྱངས་བར་བྱེད་པ་དང་། དག་པའི་སྒྱུ་ལུས་སྒྱུ་མར་བྱེད་
པ་གཉིས་ཏེ། དང་པོ་རིལ་འཛིན་དང་རྗེས་གཞིག་གི་བསམ་གཏན་གྱིས། ཕྱི་ནང་སྣོད་བཅུད་ཀྱི་ཆོས་ཐམས་ཅད་རང་བཞིན་སྟོང་ཉིད་ཀྱི་གཏན་ལ་ཕབ་སྟེ། སྤྱིའི་དོན་སྒྱུ་མའི་དཔེ་དགུ་ནི། 
མིག་ཡོར། སྨིག་སྒྱུ། རྨི་ལམ། བྲག་ཆ། དྲི་ཟའི་གྲོང་ཆེར། མིག་འཕྲུལ། གློག་དང་། ཆུ་བུར། སྒྱུ་མ་མཁན་གྱིས་སྤྲུལ་པའི་སྐྱེས་པ་བུད་མེད་རྟ་གླང་སོགས་དང་འདྲ་སྟེ། སྣང་བཞིན་
པའི་དུས་ན་བདེན་པར་གྲུབ་པ་མེད་པར་ཉམས་སུ་བླངས་པས། འཇིན་རྟེན་ཆོས་བརྒྱད་རང་ཐོག་ཏུ་རོ་སྙོམ་དུའོ། །དག་པའི་སྒྱུ་ལུས་ནི་སྤྲུལ་པ་དབྱིབས་ཀྱིས་རྣལ་འབྱོར་དང་རིང་བཞིན་དབྱིབས་

ཀྱི་རྣལ་འབྱོར་གཉིས་ལས། དང་པོ་ནི། མེ་ལོང་གཡའ་དག་པའི་ནང་དུ་ལེགས་པར་བྲིས་པ་ལྷའི་སྐུ་གསལ་བར་ཤར་བ་ཉིད་ལ་ཡིད་གཏད་ནས་བསྒོམས་པར་བྱས་པས། རང་བཞིན་
གྱི་དབྱིབས་ཀྱི་རྣལ་འབྱོར་རང་ལུས་སྣང་ལ་རང་བཞིན་མེད་པར་དེ་ལྟ་བུའི་ལྷ་ཡི་སྐུར་ཉིན་མཚན་མེད་པར་གོམས་པར་བྱས་པ་ལ་བརྟེན་ནས་ཅི་ཞིག་ལྟར་ན་རང་གི་ཡིད་ངོར་ལུས་ལྷའི་རྣམ་རོལ་
རླུང་སེམས་ཙམ་ལས་གྲུབ་པའི་སྒྱུ་མའི་སྐུ་གཟུགས་བརྙན་གསལ་རྫོགས་སུ་འཆར་བ་ཞིག་འབྱུང་ངེས་པ་སྟེ། དུས་འཁོར་ལས། རང་གི་ཡིད་ལ་སྐྱེས་པ་མེ་ལོང་ནང་གི་གཟུགས་བརྙན་ལྟ་
བུ་ཉིད། གང་ལེགས་མཐའ་དག་རྒྱལ་བའི་སྲས་དང་རྣལ་འབྱོར་དབང་པོས་བསྟན་བྱ་སྟེ། གསུངས་པ་དང་མཚུངས་པར། རིམ་པ་ལྔ་ལས། རྡོ་རྗེ་སེམས་དཔའ་ལེགས་བྲིས་པ། །མེ་ལོང་དྲི་
མ་མེད་པ་ལེགས། །གཟུགས་བརྙན་གསལ་བར་སྣང་དང་མཚུངས། །ཞེས་དང་། གཞན་ཡང་ལུང་ལས། མཁའ་དབྱིངས་ཤར་བའི་དབང་པོ་གཞུ་བཞིན་དུ། །གསལ་དྭངས་འོད་ཟེར་ལྔ་ཡི་

༄༅། །དྲ་བ་ཅན། །ཅེས་པས། དག་པའི་སྒྱུ་ལུས་དཔེ་གསུམ་དང་མཚུངས་པར་ཉམས་སུ་ལེན་ཞིང་། སྒྱུ་ལུས་ཇི་ལྟར་ལྡང་འཇུག་མན་ངག་གི་སྐོར་སོགས་ཟབ་པའི་གནད་མཐའ་
དག་དང་། རྨི་ལམ་སྒྱུ་མའི་སྐུར་ལྡང་བ་ནི་བླ་མ་དམ་པའི་ཞལ་ལས་ཤེས་པར་བྱ་བ་ཉིད་དོ། །དེ་ལྟར་ལམ་གོང་མ་ལ་ཉེ་བར་སྦྱངས་ཀྱང་། ཚུལ་བཞིན་མངོན་དུ་མ་གྱུར་བའི་དབང་གིས་ལུས་དང་
ལོངས་སྤྱོད་ལ་ཉེ་བར་ཞེན་ཅིང་ཆགས་ན། འབྱུང་ལུས་ལྟོས་མེད་དུ་འདོད་དགུའི་དཔལ་དུ་འབྱུང་བར་བསམ་ནས་སྦྱིན་པ་དང་། གནས་སྐབས་ཀྱི་ལོངས་སྤྱོད་རྣམས་ལ་ཡང་ཆགས་འཛིན་
མེད་པར་བྱ་ཞིང་། ཚེ་འདིར་མཆོག་གྲུབ་པར་མ་གྱུར་ཚེ་ཡང་། འཆི་ཀ་ཡེ་ཤེས་ཟང་ཐལ་དུ་བཏང་ནས། ལམ་གྱི་འཕྲོ་མཐུད་ཕྱིས་སྔགས་སྤྱོད་ཀྱི་ཞིང་ཁམས་རྣམ་པར་དག་པ་སོགས་སུ་སྐྱེ་
བ་ལེན་པ་ནི། གསང་སྔགས་སྤྱི་དང་ལམ་འདིའི་ཁྱད་པར་གྱི་ཉམས་ལེན་གྱི་གནད་ཡིན་པས། བློ་གྲོས་དང་ལྡན་པ་རྣམས་ཀྱིས་ཁོང་དུ་ཆུད་པར་བྱ་བའི་གནས་སོ། །ཚུལ་འདི་ཉིད་གཞུང་ཡིག་

ཆུང་དང་བཅས་བ་ལ་གསལ་བར་བཞུགས་མོད་ཡོད་ཀྱང་། ཟབ་མོ་ཆོས་འདིའི་ལུང་གིས་ཟིན་པའི་སྐྱེས་ཆེན་དམ་པར་གྱུར་བ་ཀུན་དགའ་ཚེ་མཆོག་པ་ཉིད་དང་། ལྷག་བསམ་རྣམ་པར་དག་པའི་བསྟན་པའི་སྦྱིན་བདག་ཆེན་པོ་ཐུབ་དབང་རྒྱལ་མཚན་པས། ལྷ་རྫས་བཟང་བོ་དང་བཅས་ཏེ་བཀའ་
ནན་གྱིས་ལེགས་བར་བསྐུལ་བའི་ངོར། དུས་མཐའི་སྙོམས་ལས་བ་སྣ་ཚོགས་རང་གྲོལ་གྱིས་ཐུབ་བསྟན་རྡོ་རྗེའི་བྲག་ཏུ་སྒྱུར་བའོ། །

༄༅༔ ཐུགས་སྒྲུབ་ཡང་གསང་བླ་མེད་རྩ་གསུམ་འདུས་བའི་བུ་ཡིག་ཡེ་ཤེས་གསལ་སྒྲོན་ཅེས་བྱ་བ་བཞུགས་སོ། །

༄༅། ། YཀR fl& ཐུགས་སྒྲུབ་རྩ་གསུམ་འདུས་པའི་བུ་ཡིག་ཡེ་ཤེས་གསལ་སྒྲོན་ལྟར་ཉམས་སུ་བླང་བ་ནི༔ ཐོག་མར་སེམས་སྦྱངས་རྣམ་པ་བདུན་གྱིས་རྒྱུད་
དུལ་བར་བྱ་བ་ཉིད་དོ༔ འདུས་བྱས་ཐམས་ཅད་མི་རྟག་པར་བསམ་པ་དང༔ བྱས་པ་ཐམས་ཅད་སྡུག་བསྔལ་གྱི་རྒྱུར་སྣང་བསམ་པ་དང༔ རིགས་དྲུག་གི་སེམས་ཅན་ལ་སྙིང་རྗེ་སྐྱེ་
ཞིང་ལས་སུ་དཀོན་མཆོག་མཆོད་ཅིང༔ དཀར་པོ་དགེ་བའི་ལས་བྱེད་པ་དང༔ བླ་མའི་གདམས་ངག་ཅི་ནས་ཀྱང་ཐོབ་པར་བྱ་ཞིང་ཐབས་གང་གི་སྒོ་ནས་ཀྱང་ཐོབ་པ་གཅིག་བྱ་དགོས་སྙམ་
པ་དང༔ གདམས་པ་རྙེད་ནས་མ་བསྒོམ་ན་སངས་མི་རྒྱ་བར་ངེས་ནས་རྩེ་གཅིག་ཏུ་ལེ་ལོ་སྤངས་ཏེ་བསྒོམས་པ་དང༔ འཇིག་རྟེན་གྱི་ལོངས་སྤྱོད་ནི་དུག་གིས་བསྐྱེད་པའི་སྦྲང་

༄༅། །དང་འདྲ་སྟེ༔ ཇི་ལྟར་ལོངས་སྤྱོད་པ་ཙམ་སྡུག་བསྔལ་བསྐྱེད་པར་བསམ་པ་དང༔ དེ་ལྟར་ཕྱི་ནང་གི་རྣམ་གཡེང་སྤངས་ནས་མི་རྟོག་པའི་བསམ་གཏན་ལ་བཞག་པས༔ ཉམས་
མྱོང་འཕེལ་ནས་ཡུན་ཇེ་རིང་ལ་སོང་ན༔ དོན་འདི་ཉིད་དང་ནམ་ཡང་མི་འབྲལ་བར་བྱའོ༔ སྙམ་པ་རྒྱུད་ལ་ངེས་ཤེས་སྐྱེས་པ་དང་བདུན་གྱིས་སེམས་སྦྱངས་པའོ༔ དེ་ལྟར་ཚིག་
ཙམ་མ་ཡིན་པར་འཁོར་གནས་ཚུལ་དུ་འགྱུར་ཞིང༔ མི་རྟག་སྡུག་བསྔལ་གྱི་རང་བཞིན་ལ༔ སྐྱོ་ཤས་ངེས་འབྱུང་ཉིད་དང༔ བསྲེས་ནས་ཉམས་སུ་མ་བླངས་ན༔ བཀྲེས་སྐོམ་
གྱིས་ཉེ་བར་གདུང་བ་དག་ལ༔ ཟས་སྐོམ་ལག་ལ་ཡོད་པའམ༔ ལོངས་མ་སྤྱད་ན་དེ་ཉིད་མི་ཕན་པ་ཤེས་པ་ཙམ་གྱིས་མི་འོང་ཞིང༔ ངེས་པར་བཟའ་བཏུང་བྱེད་དགོས་པ་བཞིན༔

གོ་དོན་ཉམས་སུ་བླངས་ནས་འཁོར་བའི་ཁྲི་མུན་ནང་དུ་ཚུད་པ་དང་འདྲ་བར་གོ་ནས༔ བློ་འཕྲལ་ཡུན་ཀྱི་བདེ་བ་ལ་གོ་འཕོ་བའོ༔ དེ་ལྟར་སེམས་སྦྱང་ཞག་བཅུ་བཞིའམ་རྩ་གཅིག་
གི་བར་རྒྱུད་སྦྱངས་ཏེ༔ དངོས་གཞི་བླ་མའི་རྫོགས་རིམ་རབ་དབྱེ་རྣམ་གསུམ་ལྟར་སྔོན་འགྲོ་དང་དངོས་གཞིའི་རླུང་གནད་འཁྲུལ་འཁོར་འདྲེན་འགྲམ་སོགས་སྐབས་དང་མཐུན་པར་
བྱེད་པའོ༔ ཁྱད་པར་གྱི་སྔོན་འགྲོ་ཞག་བདུན་ཚོགས་ཞིང་གསལ་བཏབ་རྗེས་སྐྱབས་འགྲོ་སེམས་བསྐྱེད་ཀུན་འདུས་གུ་རུ་ལ་ཕྱག་མཆོད་འབུལ་བ་སོགས་དང༔ བསྙེན་པའི་གསོལ་
བཏབ་དབང་བཞི་ཆུ་རྒྱུན་གཅིག་ཏུ་ལེན་ཅིང་མཉམ་པར་འཇོག་པའི་ཚུལ་ལོ༔ དེ་ལྟར་རྩེ་གཅིག་ཏུ་མོས་གུས་ཀྱི་ཐུགས་ཡིད་བསྲེས་ནས་གསོལ་བ་བཏབ་པས༔ འགྱུར་མེད་ཡིད་
ཆེས་ཀྱི་མོས་གུས་དང་ལྡན་པའི་མི་ཕྱེད་པའི་དད་པ་ཆེན་པོར་གོ་འཕོས་ནས༔ སྣང་སྲིད་ཀུན་འདུས་གུ་རུའི་སྐུ་གསུང་ཐུགས་སུ་འཆར་བ་ཉིད་དོ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔

༄༅། །དངོས་གཞིའི་བསྒྲུབས་པ་དང་ལས་ལ་སྦྱར་ནས་ཉམས་སུ་བླང་བ་ནི༔ བླ་མ་དང་སློབ་མས་གཞན་རྐྱེན་གྱི་རྣམ་གཡེང་མཐའ་དག་སྤངས་ནས༔ དབེན་པའི་གནས་ཁོ་ན་ཉིད་དུ་ཉམས་སུ་
བླངས་བར་བྱའོ༔ ས་ཚིག་པ་དམ་ཚིག་ཞིག་ཅིང་རལ་པའི་གནས་སུ་ནི་མ་ཡིན་ནོ༔ སྐུ་གསུམ་ལམ་གྱི་བསྒྲུབས་པ་ལྟར་དངོས་གཞིར་བྱས་ནས༔ བསྙེན་སྒྲུབ་བཟླས་གསུམ་ཀྱི་བོག་འདོན་ལ་གཏུམ་
མོ་འོད་གསལ་རྨི་ལམ་སྒྱུ་ལུས་འཕོ་བ་རིག་གཏད་ཡེ་ཤེས་ཟང་ཐལ་ལོ༔ འོན་ཀྱང་ཚེ་འདིའི་མངོན་ཞེན་གྱི་གཡེངས་ནས༔ མངལ་སྒོར་འཇུག་ལྡོག་རུ་ལོག་དྲན་པའམ་མ་དྲན་ན༔ སྐྱབས་ཡུལ་
ཁྱད་པར་ཅན་ལ་བརྟེན་ནས༔ ཆོས་ལྡན་གྱི་སྐྱེ་གནས་བརྒྱུད་ནས་རིང་པོར་མ་ཐོགས་པར་སྨོན་ལམ་གྱིས་མཚམས་སྦྱོར་ཏེ་གྲོལ་བའི་ཚུལ་རྣམས་ནི༔ ཐུགས་སྒྲུབ་ཡང་གསང་བླ་མེད་རྩ་གསུམ་
འདུས་པ་ཉིད་དུ་གསལ་བ་དང༔ བུ་ཡིག་ཀྱི་སྲོག་ཐུར་བསྲེ་བའི་གནད་དང༔ བསྲེ་འཕོ་མཚམས་སྦྱོར་འདི་རྣམས་ནི༔ བླ་རྫོགས་ཐུགས་གསུམ་ཀུན་གྱི་གལ་པོ་ཆེ་ཡིན་པས༔ ཚིག་ཟིན་

ཙམ་གྱིས་ཇི་ལྟར་བར་རྟོགས་པར་མི་འགྱུར་བས༔ ཉམས་མྱོང་ཅན་ལ་བཅར་ནས་ལེན་པའོ༔ འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ ཨི་ཐི༔ རྩ་རླུང་སྤྱི་དང་ཁྱད་པར་སྟེང་གི་སྲོག་དང༔ འོག་གི་ཐུར་སེལ་
སྦྱོར་བས་གཅིག་ཏུ་བསྲེ་བ་ནི༔ དེ་ཡང་ཁམས་དྲུག་ལྡན་སྙོམས་པའི་སྐྱེས་བུ་ལམ་སྣ་བུག་གཡོན་ནས་ནམ་མཁའ་རླུང་མེ་ཆུ་ས༔ གཡས་ན་ས་ཆུ་མེ་རླུང་ནམ་མཁའི་རླུང་རྣམས་སུམ་བརྒྱ་དྲུག་
ཅུ་རེ་རྒྱུ་བའི་རླུང་རྫོགས་པ་ལ་འཕོ་བ་ཅིག་སྟེ༔ རླུང་སྟོང་བརྒྱད་བརྒྱ་རྒྱུ༔ དེ་བཅུ་གཉིས་ལ་ཞག་གཅིག་སྟེ་ཉི་ཁྲི་ཆིག་སྟོང་དྲུག་རྒྱའི་རློང་ངོ་༔ དེ་ལ་འབྱུང་ཆོང་རེ་ལ་བཅུ་གཅིག་བཞི་ཆ༔ ཕོ་ཆེན་
རེ་ལ་ལྔ་བཅུ་ང་དྲུག་བཞི་ཆ༔ དབུས་ན་རྒྱུ་བས་ཞག་གཅིག་ལདྲུག་བརྒྱ་བདུན་ཅུ་རྩ་ལྔ་དབུས་ནས་རྒྱུ་སྟེ༔ དེའི་ལྷག་མ་རྣམས་ཀྱང༔ འཕོ་ཆེན་རེ་ལ་ལྔ་བཅུ་དྲུག་བཞི་ཆ༔ དབུས་ནས་རྒྱུ་
བས་ཞག་གཅིག་ལ་དྲུག་བརྒྱ་བདུན་ཅུ་རྩ་ལྔ་དབུས་ནས་རྒྱུ་སྟེ༔ དེའི་ལྷག་མ་རྣམས་ཀྱང་༔ སྟེང་འོག་གི་རྩ་བཅིངས་པས་དབུས་སུ་འཇུག་ནུས་ཤིང༔ སྟེང་ཆིངས་ན་འོག་ཀྱང་ཤུགས་

༄༅། །ཀྱིས་འཆིངས་ཤིང་ཟིན་པ་དེ༔ རླུང་ཅན་རླུང་མེད་གཉིས་ཀྱི་སྒོ་ནས་ལྷ་ཡི་སྟོང་ར་དང༔ རྩའི་སྟོང་ར་འབྱོངས་པ་དང༔ སྟོང་རས་བདེ་གསལ་མི་རྟོག་པའི་ཉམས་ཁྱད་པར་ཅན་སྐྱེ༔
རླུང་བཅས་ཀྱི་སྟོང་ར་བསྒོམས་པས༔ སྣང་སྟོང་སྒྱུ་མ་ལྟ་བུའི་ཉམས་འཆར༔ རྩ་དག་པ་ནི་ཡུར་བ་ལེགས་པོར་གསལ་བ་དང་འདྲ་ལ༔ རླུང་ནི་ཡུར་བར་ཆུ་འདྲེན་པ་དང་འདྲ་སྟེ༔ ལུས་
རྒྱུ སྦྱོང་གི་སྔོན་འགྲོ་རྣམས་ལེགས་པར་སོང་ནས༔ འདི་ཡི་དུས་སུ་རླུང་འཇམ་ལ་རིང་བ་དགུ་ཕྲུགས་སུ་བུས་ནས༔ རླུང་གི་དུག་དབྱུང་ལ་དྲག་ལ་ཡུན་རིང་བར་སྒྲ་མེད་དུ་བཟུང་ཞིང༔ ལྟེ་
འོག་སོར་བཞིའི་གནས་སུ་ཆིལ་གྱིས་གནན་ནས༔ འོག་རླུང་ཅུང་ཟད་ཡར་འཐེན་པ་དང༔ ཁ་སྦྱར་ནས་ཐུབ་ཚད་དུ་འཛིན་པའོ༔ མི་ཐུབ་པ་དང་སྣ་ནས་དལ་བུས་སུམ་གཉིས་ཙམ་
བཏང་ནས་ཡང་གོང་བཞིན་དུ་རྔུབ་ནས་ཐུབ་ཚད་རེ་འཛིན་པ་ཡིན༔ རླུང་མི་ཐུབ་པར་བཏང་བའི་དུས་སུ་ལྟེ་འོག་ཕར་འཕྲེད་ལ་ཅུང་ཟད་ཕུལ་བ་གནད་གང་ཡིན་ཞིང༔ འདི་དང་པོ་རེ་རེ་

ལ་བསླབས་ནས་འབྱོངས་པ་དང༔ ཇེ་མང་དུ་གཏོང་བ་དེ་ལྟ་བུ་རེ་རེ་ལ་ཁུག་པ་ཞེས་པ་ཡིན་ཏེ༔ ཐུན་རེ་ལ་ཁུག་པ་ཉི་ཤུ་རྩ་གཅིག་བར་མ་ཆད་པར་བསྒོམས་པ་ཡིན༔ རླུང་དང་
ལུས་སྦྱོང་ཟུང་དུ་འབྲེལ་དགོས་ཏེ༔ རླུང་མེད་ན་རྩ་ཁ་མི་འབྱེད༔ ལུས་སྦྱངས་མེད་ན་རྩ་མདུད་མི་གྲོལ་བས་འབད་དགོས༔ རླུང་ཡང་སྟོང་རའི་དུས་སུ་འཇམ་ལ་རིང་བར་འཛིན་ཅིང་
འབར་འཛག་གི་དུས་སུ་རྩུབ་ལ་དྲག་པར་འཛིན་པ་གནད་ཡིན༔ མེ་ལྕེའི་ནུས་པས་ཧཾགི་ཐིག་ལེའི་ཆུའི་ཟིལ་པ་ལྟར་དྭངས་མ་ཆད་ནས༔ དབུ་མར་ཞུགས་ཏེ་ལྟེ་བའི་མེ་གསོས་
བཏབ་སྟེ༔ དེ་ལས་བྱུང་བའི་བདེ་དྲོད་ཀྱི་ཉམས་བསྐྱངས༔ དང་པོ་ཕོ་རླུང་འཛིན་དུས༔ ལུས་དྲང་བོར་བསྲེང་ཏེ༔ ལག་པས་བུས་མོ་ལ་བཀབ་ལ་འོག་རླུང་རང་སོར་བཞག་ནས༔ ལུས་
སྟོད་ཀྱི་ཆ་བསྒྲིམ་སྟེ༔ རླུང་དྲག་ལ་རིང་བ་ལྟེ་བར་འཛིན་པའོ༔ གཉིས་པ་མོ་རླུང་ནི༔ རོ་སྟོད་དང་སྟེང་རླུང་རང་སོར་བཞག་ནས་འོག་སྒོ་ནང་དུ་འཐེན་ཅིང་འོག་རླུང་ལྟེ་བའི་

༄༅། །བར་དུ་དྲངས་ཏེ༔ སྨད་སྒྲིམ་ཆ་དང་བཅས་ནས་འཛིན་པའོ༔ གསུམ་པ་མ་ནིང་གི་རླུང་ནི༔ སྟེ་འོག་གི་རྩོལ་བ་ཆེད་དེད་དུ་མི་བསྒྲིམས་བར་རླུང་ཐད་ཀར་རྒྱང་ནས་ལྟེ་
བའི་འཁོར་ལོ་འཛུད་པའོ༔ བཞི་པ་ཁ་སྦྱོར་ནི༔ སྟེང་འོག་བར་གསུམ་ཆ་ཆ་ནས་བསྒྲིམས་ཏེ་ཁ་སྦྱར་ནས་ལྟེ་བར་འཛིན་པའོ༔ སྟོང་རའི་དུས་དང༔ ཕོ་ཉའི་དུས་རླུང་ཕྱི་ནང་དུ་འགྲོ་
འོང་བྱེད་པའི་ཚེ༔ སྟེང་འོག་གི་སྒོ་ནས་མི་ཐོན་པར་འཁོར་ལོ་དང་༔ རྣམས་ཀྱི་ཐིག་ལེར་འཇུག་ཅིང་ཐིམས་པར་བསམ་ཏེ༔ རླུང་འགྲོ་འོང་ཐམས་ཅད་བུམ་པ་ཅན་གྱི་སྦྱོར་བས་
ནང་དུ་དགག་པར་བྱའོ༔ དེ་ཡང་ཐུར་སེལ་གྱི་སྦྱོར་བས་གསང་བའི་འཁོར་ལོ་དང༔ ཁ་སྦྱོར་ལྟེ་བའི་འཁོར་ལོ་དང་༔ སྲོག་རླུང་གི་སྦྱོར་བའི་སྙིང་གའི་འཁོར་ལོ་དང༔ མགྲིན་པ་
དང་དཔྲལ་བ་རྣམས་སུ་བུམ་པ་ཅན་འཛིན་པའོ༔ བུམ་པ་ཅན་གྱི་ཚད་ནི་སུམ་ཅུ་རྩ་དྲུག་དང་༔ བདུན་ཅུ་རྩ་གཉིས་དང་བརྒྱ་རྩ་བརྒྱད་འབྱོངས་པ་དག་གིས༔ སྲོག་ཐུར་གཅིག་ཏུ་བསྲེས་

ཏེ་ཡེ་རྒྱ་ལས་ཁྱད་པར་དུ་བྱས་པའམ༔ ལས་རྒྱ་རྗེས་སུ་དྲན་པའི་ཐིག་ལེའི་རྣལ་འབྱོར་ཉམས་སུ་བླང་བ་ལའང་བུམ་ཅན་དང་ལྷ་དང་རྩའི་སྟོང་ར་འདི་གསུམ་གཅིག་ཏུ་གནད་གལ་པོ་ཆེ་
ཁོ་ན་ཡིན་ཏེ༔ གཡས་གཡོན་དབྱངས་དང་གསལ་བྱེད་ཀྱི་ཡི་གེ་རྣམས་འབྱུང་བ་ལྔའི་ཁ་དོག་རང་བཞིན་དུ་རྒྱུ་བའི་སྲོག་རྩོལ་གྱི་རླུང་རྣམས་འབྱུང་འཇུག་གནས་གསུམ་ཡི་གེའི་རང་བཞིན་
གྱི་ངོ་བོར་ཤེས་པར་བྱ་བ་སྟེ༔ རྩ་བའི་རླུང་རྣམས་ཀྱང་སྐུ་གསུང་ཐུགས་ཀྱི་བཟླས་པར་གྱུར་བ་དང་༔ གཏུམ་མོ་འབར་འཛག་གི་དུས་མེ་དང་ཐིག་ལེའི་འགྲོ་འོང་དེ་ལ་ཤེས་པ་ཁབ་
མིག་ཏུ་སྐུད་པ་འཛུད་པ་ལྟར་རྩེ་གཅིག་ཏུ་བྱས་བས༔ གཏུམ་མོ་ཡེ་ཤེས་ཀྱི་མེས་བདེ་བ་བསྐྱེད་པའི་ཚེ༔ སྟེང་འོག་བར་གསུམ་གྱི་རླུང་གནད་དུ་གཅུན་པ་དང༔ འདི་རྣམས་ཀྱི་
སྐབས་སུ་ཁམས་འགྱུར་མེད་དུ་བཅིངས་ཞིང་བདེ་སྟོང་ཟག་པ་མེད་པའི་ཉམས་དྲན་པར་བྱ་སྟེ༔ དེ་ཡང་རབ་ནམ་མཁའི་བུ་མོ་ལ་སྦྱོར༔ འབྲིང་ཡིད་སྐྱེས་ཀྱི་བུ་མོ་ལ་སྦྱོར༔ ཐ་མ་

༄༅། །མིའི་བུ་མོ་ལ་སྦྱོར་བ་དང་གསུམ་མོ༔ དེ་ལ་སྲོག་ཐུར་གྱི་ཉམས་ལེན་གནད་མ་འཆུག་པ་ཞིག་དགོས་ཏེ༔ འབྱུང་བ་གང་རྒྱུའི་རླུང་དང་མཐུན་པར་འཛིན་པ་ནི༔ ནམ་
མཁའི་རླུང་འབྱུང་འཇུག་ཚོར་བ་མེད་པར་ཕྲ་ཞིང་འཇམ་ལ་དལ་ཞིང་ཆ་སྙོམས་པར་བཟུང་༔ རླུང་གི་རླུང་དྲག་ལ་རིང་བར་བཟུང་༔ མེ་རླུང་དྲག་རྦུད་རྦུད་དུམ་བུར་བཅད་ནས་བཟུང༔ ཆུ་
རླུང་སོ་བར་ནས་སྒྲ་དང་བཅས་ཁ་ནས་བརྔུབས་ཤིང་སྣ་ནས་བཏང་ཞིང་བཟུང་༔ ས་རླུང་ནམ་མཁའི་རླུང་ལས་ཅུང་ཟད་དྲག་པ་ཚོར་ཙམ་དུ་དལ་བུས་བཟུང་ངོ་༔ འདི་རྣམས་རྒྱུ་
ལུགས་ནི༔ ས་རླུང་སྣ་བུག་གཉིས་ཀའི་ཐུར་དུ་མཆུ་ལ་བརྟེན་ཏེ་སོར་བཅུ་གཉིས་རྒྱུ༔ ཆུ་རླུང་སྣ་ཡི་ཀ་བའི་ཕྱོགས་སུ་སོར་བཅུ་གསུམ༔ རླུང་གི་རླུང་སྣའི་སྟེང་དུ་སོར་བཅྭོ་ལྔ༔ ནམ་
མཁའི་རླུང་སྣའི་དབུས་ན་སོར་བཅུ་དྲུག་རྣམས༔ རོ་རྐྱང་ནས་ཕྱིར་རྒྱུ་ཞིང་ནང་དུ་འཇུག་ལ༔ ཕྱིར་རིང་ན་ནང་དུ་ཐུང་ངོ་༔ དེས་ན་རོ་རྐྱང་ལ་རྒྱུ་བའི་འབྱུང་བའི་རླུང་རྣམས་

རང་རང་གི་འཛིན་སྟངས་ཀྱིས་བཟུང་སྟེ༔ སྲོག་ཐུར་བསྲེ་བ་ཞེས་པ་སྲོག་འགོག་པ་དང་༔ འོག་སྒོ་ནང་དུ་འུབ་ཀྱིས་འཐེན་ཅིང་ཐུར་སེལ་བསྐུམས་པའི་སྦྱོར་བས་སྟེང་འོག་གཉིས་
ཀ་ནས་ཞུགས་དབུ་མར་འབད་ནས་བཙུད་པས༔ སྲོག་རྩོལ་གྱི་ནུས་པས་སྲོག་ཐུར་གཉིས་ལྟེ་བར་འདུས་ནས༔ གཅིག་ཏུ་འདྲེས་ཏེ་བུམ་ཅན་དུ་ནམ་སོང་བའི་དུས༔ དབུ་མར་ཞུགས་
པས་ཡེ་ཤེས་ཀྱི་རླུང་གཡོ་མེད་དུ་འཁོར་ལོ་རྣམས་སུ་རྒྱུ་བཞིན་གནས་པས་རྟགས་དང་རྟགས་ཅན་གྱི་ཆོས་ཉིད་སྣང་བ་བཞིའི་སྟོང་གཟུགས་རྣམ་པ་ཀུན་ཏུ་མི་འགག་ཅིང༔ རྗེས་སུ་གཏུམ་
མོའི་ཉེར་ལེན་གྱི་ནུས་པས་རང་ལུས་སྟོང་གཟུགས་འོད་ཀྱི་དཀྱིལ་འཁོར་གྱི་རྣམ་པར་སྣང་ཞིང་༔ བ་སྤུའི་ཁུང་བུ་ཐམས་ཅད་ནས་ཀྱང༔ འོད་ཟེར་གྱི་སྣང་བ་ཚད་མེད་པ་འཕྲོ་བ༔ ནང་
དང་ཕྱི་རོལ་ཐམས་ཅད་ལས་ཁྱབ་པར་སྣང་བ་ལས༔ རང་གི་འདོད་པའི་ལྷ་སྟོང་གཟུགས་རྗེས་སུ་ཆགས་པས་རྗེས་སུ་དྲན་པ་དང༔ མཉམ་པར་སྦྱོར་བ་ཉིད་དོ༔ སྲོག་ཐུར་འདུས་

༄༅། །གནད་འཁྲུལ་འཁོར་གྱི་བཅའ་ཐབས་ནི༔ འབེབས་སྟན་མཐོ་དམན་རན་པ་ལས༔ རྐང་པ་གཉིས་གཤིབ་ཅིང་ལག་པ་རྡོ་རྗེའི་ཁུ་ཚུར་སྙིང་ཁར་བསྣོལ་ཏེ༔ ཡར་ལ་
ལངས་ལག་པ་གཉིས་ཐུར་ལ་ཤད་བརྐྱང་བ་དང༔ མཉམ་དུ་སྟན་ལ་བརྡབ་པའོ༔ དམིགས་པ་རང་ལུས་ཡི་དམ་དུ་གསལ་བའི་དབུས་ན༔ ཡར་རྩ་དབུ་མ་ཚང་བུག་དང༔ མར་སྣ་
གཤང་ལམ་ན་ཟུག་པ་ཟོ་བ་ཞབས་རྡོལ་བ་ལྟ་བུར་བསྒོམ༔ རླུང་གནད་ཡར་ལ་ལངས་དུས་ཐུར་སེར་འུབ་ཀྱིས་བསྐུམ༔ མར་འབེབས་དུས་སྟེང་རླུང་ཆིལ་གྱི་གནོན་ཞིང་༔ བར་
རླུང་ཡུལ་འོག་སྒོ་གཉིས་ལྷོད་ཀྱི་གློད་པའོ༔ སྲོག་འཛིན་གྱི་སྐབས་སུ་སྲོག་རླུང་དལ་བུས་བཀུག་སྟེ༔ ཐུར་སེལ་དང་འཕྲད་པས་སེན་མོའི་མཐའ་བར་དུ་བཀང་ལ༔ རིམ་གྱིས་རྩོལ་
ཆེར་མནན་པས༔ རླུང་ཡུན་རིང་དུ་འཆིང་ཞིང་སྔར་དུས་འབར་འཛག་གི་བདེ་བའི་ཉམས་སྐྱོང་ཞིང༔ དེ་ལ་སྲོག་ཐུར་འདྲེས་པ་ལ་རྟགས་གསུམ་འབྱུང་སྟེ༔ ཕྱི་རྟགས་འོག་རླུང་

ལ་དྲི་མི་འབྱུངཿ སྲོག་རླུང་དང་སྒྲོགས་པ་ལ་གཤང་པའི་དྲི་འབྱུང་༔ ནང་རྟགས་སུ་གཏུམ་མོ་འབར་བའི་ལུས་ལ་བདེ་དྲོད་སྐྱེ་ཞིང༔ གསང་རྟགས་ལྟེ་བར་སྲོག་ཐུར་གཉིས་ཀ་
སྦྱར་ཏེ་བུམ་ཅན་བཟུང་ནས༔ གསང་གནས་སུ་ཆིལ་གྱིས་མནན་རྗེས་སྲོག་ཐུར་གང་རིགས་རླུང་གཅིག་བཟུང་ནས་གཅིག་བཏང་བས༔ སངས་ཀྱིས་སོང་ནས་མ་འདྲེས་པ་ཡིན༔ མ་སོང་
བར་རིལ་བ་ཞབས་ཚག་ཅན་བཞིན་ཏུ་མེ་རེ་སྣང་ནས་འདྲེས་པའི་རྟགས་སོ༔ དེ་ཚེ་ཐིག་ལེ་གྱེན་འགྲེང་ཕྲ་མོ་དྭངས་པར་ཕྱི་ལ་མཐོང་སྟེ༔ དེ་ནས་སྲོག་གི་དྷུ་ཏི་ནང་དུ་འོད་ཀྱི་རྩ་རྣམ་
པ་ཀུན་ལྡན་མཐོང་བར་གྱུར་རྗེས༔ རང་ལུས་སྟོང་གཟུགས་འོད་ཀྱི་རྣམ་པ་ཅན་གྱི་རྩ་འཁོར་སོགས་ངེས་པར་མཐོང་བ་ཉིད་དང༔ རིག་པ་ཚད་ལ་ཕེབས་པས༔ ཐིག་ལེའི་
དབུས་སུ་ལོངས་སྤྱོད་རྫོགས་པའི་སྐུ་ཡབ་ཡུམ་རྡུལ་ཕྲ་རགས་ཀྱི་རྫས་མེད་པའི་དངོས་འཛིན་གྱི་ཡུལ་དང་བྲལ་བ༔ བློས་རྣམ་པར་བརྟག་པ་མ་ཡིན་པའི་ཚོམ་བུའི་དཀྱིལ་འཁོར་མུ་མཐའ་མེད་པ་

༄༅། །དག་རང་སྒྲར་སྣང་བ་དག་ཀྱང་འབྱུང་ངོ་༔ དེ་ཚེ་ནམ་མཁའ་དང་ཡིད་ཀྱི་བུ་མོ་གཉིས་ཀྱིས༔ དྭངས་སྙིགས་མ་ཕྱེད་ཅིང་རྩ་གནད་མ་གྲོལ་ན༔ ལས་རྒྱ་ལ་འདུ་ཤེས་
གསུམ་ལྡན་གྱི་སྒོ་ནས་སྙོམས་པར་ཞུགས་ཏེ༔ རུས་སྦལ་གྱི་འགྲོས་ཀྱིས་དལ་བུས་བབ་ཅིང༔ འབེབས་པ་ལ་མཁས་ན་རི་གཟར་ཁ་ནས་ཆུ་འབྲུབ་པ་དང་འདྲ་བས་བདེ་བས་ངེས་བཟུང་
མཉམ་བཞག་དང་བསྲེ༔ འཛིན་པ་མ་མཁས་ན་གློག་དང་འདྲ་སྟེ༔ ཡུན་ཐུང་ཞིང་དལ་བུས་བསྒུལ་ཞིང་༔ ཚོད་དང་སྦྱར་བ་བདེ་བ་ལ་སེམས་གཏད་ལ༔ བདེ་སྟོང་སྙོམས་པ་ཡུན་
རིང་དུ་བྱས་པའི༔ ལུས་ཀུན་ལ་ཟག་མེད་ཀྱི་བདེ་བ་འཆར་བའོ༔ སྐབས་ལ་དབབ་པ་དང་འདྲེན་དགོས་པའི་བདེ་བ་དང་སྟོང་པ་རོ་སྙོམས་པར་བྱ༔ འགྲེམ་པའི་གནད་མ་འཆུག་
པ་འཕྲལ་དུ་བྱེད་དེ༔ ཐོག་མར་རླུང་དྲག་ཏུ་བུས་ལ༔ རླུང་གི་དུག་དབྱུང༔ འགྲེམ་གྱི་ཐིག་ལེའི་དུག་དབྱུང་རླུང་ཁ་སྦྱར་ནས་ལུས་དང་རྐང་ལག་ཐམས་ཅད་དྲག་ཏུ་སྤྲུག་ལ་རྩའི་དུག་

དབྱུང༔ དེ་ལྟར་བྱས་པས་རྩ་སྒྲུབ་ཐམས་ཅད་དུ་ཁྲེམས་པར་འགྱུར་རོ༔ འཛིན་པའི་སྟོབས་ཀྱིས་སྲོག་རླུང་དགག་པར་ནུས་ན༔ ཐུར་སེལ་ཡང་དབང་དུ་འདུས་པས༔ བྱང་སེམས་འཛིན་
ནུས་པ་ལ་ཐོགས་པ་མེད་དོ༔ གཞན་དུ་བརྟེན་པའི་སྲོག་ཐུར་ནི་རྗེས་ཀྱི་ལག་རྗེས་སམ་དེའི་ཡོན་ཏན་གྱི་ནུས་པ་ཡིན་ཅིང༔ འདིར་ཉམས་ལེན་གྱི་གནད་ཁོ་ན་ཉིད་དོ༔ འགྲེམས་
ཀྱི་མཇུག་ཐམས་ཅད་དུ་རླུང་སྦྱོར་མཉམ་བཞག་དང་ཡུན་བསྲེངས་ནས་ཧས་གདབ་ཐལ་བྱུག་ཀྱང་བྱའོ༔ དཔེར་ན་རྩ་སྦྱང་བ་ནི༔ ཡུར་བ་སྐྱོན་མེད་དང་འདྲ་ལ༔ ཐིག་ལེ་སྦྱང་བ་ནི་ཆུ་འདྲེན་
པ་དང་འདྲའོ༔ རླུང་སྦྱང་བ་ནི༔ ཆུ་འདྲེན་པའི་དོག་པ་སེལ་བ་དང་འདྲ་བས༔ རྩ་རླུང་ཐིག་ལེ་གསུམ་འབྱོངས་པས༔ བདེ་སྟོང་གཉིས་སུ་མེད་པའི་ཡེ་ཤེས་མངོན་དུ་གྱུར་པ་
ཡིན་ནོ༔ མཉམ་བཞག་དང་རླུང་གི་ནུས་པ་མ་ཐོན་པར༔ གཞན་ལུས་ལ་འཇུག་པ་ནི་ཉེས་པ་ཐམས་ཅད་ཀྱི་རྒྱུར་འགྲོ་བ་ཉིད་དོ༔ སཿམཿཡ༔ རྒྱ་རྒྱ་རྒྱ༔ ཁ་ཐཾ༔ སྔོན་འགྲོ་བསྙེན་

༄༅། །དུས་ཆུ་རྒྱུན་ཅིག་མ་ནི༔ མོས་གུས་ཀྱིས་རང་རྒྱུད་སྨིན་ཏེ་སྣང་སྲིད་གུ་རུའི་རང་བཞིན་དུ་ཤེས་པ་དང་༔ ལོངས་སྐུ་རང་གསལ་ཆེན་པོའི་དཀྱིལ་འཁོར་དུ༔ དབང་བཞི་
བླངས་པས༔ བུམ་དབང་གི་ཁམས་སྨིན་པར་བྱས་ནས༔ རང་ལུས་བསྐྱེད་རིམ་གྱི་ལྷ་སྐུ་དང་བསྲེ་བས༔ གསང་དབང་གི་སྤང་བླང་གི་རྟོག་པ་བཅོམ་ནས༔ ཤ་ལྔ་བདུད་རྩི་ལྔར་
བརྟེན་ཅིང༔ ཆོས་རྣམས་ལ་བདེན་མེད་སྒྱུ་མའི་དཔེ་དང་བསྲེ་བ༔ ཤེར་དབང་གི་འཛག་བདེ་རང་ངོ་སྤྲད་ནས་ཉམས་མྱོང་བདེ་བ་དང་བསྲེ་བ༔ དེའི་ལག་རྗེས་ཐིག་ལེ་བཞུ་བཏུལ་གྱིས་
འགྲུབ་པས༔ བཞི་པའི་དབང་གི་ཟུང་འཇུག་གི་ཏིང་ངེ་འཛིན་དང་བསྲེས་ཏེ༔ རྟོགས་པ་མཐར་ཕྱིན་ནས་སྣ་འཛིན་ཐམས་ཅད་ཡེ་གྲོལ་གྱིས་འགྲུབ་པའོ༔ མཆོག་གི་ལས་ལ་
སྦྱོར་བའི་དབང་ནི༔ ཕྱི་རོལ་སྣོད་བཅུད་ལྷ་སྐུར་ཤར་བ་བུམ་དབང་གི་ཉམས་ལེན་དང་བསྲེས་སྟེ༔ དེ་ཡི་བོགས་འདོན་སྦྱིན་བསྲེག་དང་འབྲེལ་བ༔ ནང་འབར་འཛག་གི་བདེ་སྟོང་ངོ་

འཕྲོད་པ་གསང་དབང་གི་ཉམས་ལེན་དང་བསྲེས་ཏེ༔ དེའི་བོགས་འདོན་ཕྱི་ནང་གི་བདུད་རྩི་བརྟེན་པ༔ གསང་བ་བདེ་སྟོང་རྩལ་སྦྱོང་བ་ཤེས་རབ་ཡེ་ཤེས་ཀྱི་ཉམས་ལེན་དང་བསྲེས་ཏེ༔
དེའི་བོགས་ལས་རྒྱས་འདོན་པ་དང་༔ དེ་ཁོ་ན་ཉིད་ཡུལ་ཅན་སྣང་བཞིའི་ཉམས་ལེན་གྱིས་ཟག་བཅས་ཀྱི་ཕུང་པོ་མི་སྣང་བར་དྭངས་མའི་ལུས་སུ་གྲུབ་པ་བཞི་པས་དོན་གྱི༔ སྐུ་གསུང་
ཐུགས་དབྱེར་མེད་དུ་བསྲེས་ཏེ༔ དེའི་བོགས་བླ་མ་ཆོས་སྐུའི་མོས་གུས་ཀྱིས་འདོན་པ་ཡིན་ནོ༔ མཚན་མ་རྫས་ཀྱི་དབང་བཞི་ནི་མ་ཡིན་ནོ༔སཿམཿཡ༔ རྒྱ་རྒྱ་རྒྱ༔ ཡེངས་
མེད་རྣལ་འབྱོར་གྱི་ངོ་རང་ཐོག་ཏུ་སྤྲད་ནས་ལ་ཟླ་བ༔ རྩོལ་མེད་ཀྱི་རྣལ་འབྱོར་གྱིས་ཐག་གཅིག་ཐོག་ཏུ་བཅད་ནས་འཆིང་བསྡམས་པ༔ བློ་འདས་ཀྱི་རྣལ་འབྱོར་གྱི་མངོན་སུམ་
གྱིས་གདེང་གྲོལ་ཐོག་ཏུ་བཅས་ནས་འཕྲང་བསལ་ཏེ༔ དེའི་རླུང་དང་འགྱུ་བ་བསྲེ་བ༔ བྱིང་རྨུག་དང་བདེ་བ་བསྲེ་བ་མཉམ་བཞག་ཉིད་དང་བསྲེ་བ༔ རྨི་ལམ་དུ་ལུས་དང་བསྲེ་བ༔

༄༅། །སྣ་ཚོགས་རྩལ་སྣང་དང་རིག་པ་སྟོང་པ་ཉིད་དུ་བསྲེས་པ༔ ཁམས་གསུམ་སུ་ཡོངས་གྲོལ་དུ་འཕོ་བའོ༔ དེ་ལྟར་ཉམས་སུ་བླངས་བས་ཕྱི་སྣོད་གཞལ་ཡས་སུ་གོ་འཕོ༔ ནང་
བཅུད་ལྷར་གོ་འཕོ༔ ལུས་སྒྱུ་མ་ལྷ་ཡི་ངོ་བོར་གོ་འཕོ༔ ངག་འབྱུང་འཇུག་གནས་གསུམ་སྔགས་སུ་གོ་འཕོ༔ སེམས་འགྲོ་འོང་གནས་གསུམ་ཆོས་ཉིད་བློ་འདས་ཆེན་པོར་
གོ་འཕོ༔ དེ་དག་ཐམས་ཅད་ཀྱང་ཕྱག་རྒྱ་བཞིའི་ངོ་བོ་ལས་མ་འདས་ཏེ༔ ལས་ཀྱི་ཕྱག་རྒྱ་ཡང་སྔགས་དང་ཞིང་དང་རིག་སྐྱེས་ཀྱི་བུད་མེད་དོ༔ ལས་རྒྱ་ལ་ཡང་སྔོན་འགྲོ་
རང་ལུས་ཀྱི་སྦྱོར་བ་དང༔ དངོས་གཞི་གཞན་ལུས་ཀྱི་སྦྱོར་བ་ལའང༔ དང་པོ་རིགས་བརྟགས་པ་དང༔ སྣོད་བསྒྲུབས་པ༔ བར་དུ་ཆགས་པ་སྤེལ་བ༔ སྙོམས་པར་འཇུག་ཅིང་
དགའ་བ་ངོས་བཟུང་བའོ༔ དེ་ལའང་དབབ་བཟུང་བཟློག་འགྲེམ་གྱི་གནད་ཐེམ་དང༔ མཐར་བདེ་སྟོང་རོ་སྙོམས་ཀྱི་རྒྱས་ཐེབས་པ་ཞིག་དགོས༔ དཔེར་ན་མགར་བ་མཁས་པས་ལི་

བརྡུངས་པ་ལྟ་བུ་སྟེ༔ ཚོས་ཞུ་ཞིང་གྲོས་ན་ཆགས༔ སྨུག་ཏིང་ངེ་བ་ལ་བརྡུང་ན་ལེགས་པ་བཞིན༔ དབབ་བཟུང་སྟེང་འདྲེན་ཐེབས་མ་བྲལ་བར་མྱུར་བུས༔ གོམས་སྟོབས་ལེགས་
པར་སྦྱར་བའོ༔ ཡེ་ཤེས་ཀྱི་ཕྱག་རྒྱ་ནི་གཡོ་བའི་བདེ་བའོ༔ ཆོས་ཀྱི་ཕྱག་རྒྱ་ནི་ལམ་དུས་ཀྱི་ཡུལ་ཡུལ་ཅན་སྣ་ཚོགས་པའོ༔ དམ་ཚིག་གི་ཕྱག་རྒྱ་ནི་རླུང་མེའི་དྲོད་ཚད་ཨཱཐུང་
དང༔ དབུ་མར་དམ་ཚིག་ལ་གནས་པའོ༔ ཕྱག་རྒྱ་ཆེན་པོ་ནི་གནས་ལུགས་སོ་མ་ཇི་བཞིན་པའི་ངོ་བོ་ཉིད་དེ༔ འདི་ལྟ་བུའི་ཆོས་མཆོག་པདྨ་རཱ་ག་ནི༔ དམིགས་ཐུན་ཆུང་བ་༔
གོམས་འདྲེས་ཆེ་བ་ཞིག་དགོས་པས་བླ་མས་ཀྱང་ངང་བསྲིངས༔ སློབ་མས་ཀྱང་ལོ་དང་ཟླ་བར་བརྩོན་པས་བསྒོམས་ནས་ཡོན་ཏན་མ་སྐྱེས་ན༔ པདྨ་བདག་དང་དུས་གསུམ་གྱི་རྒྱལ་བ་
རྣམས་ཀྱིས་བསླུས་པ་ཡིན་ནོ༔ ས་མ་ཡ༔ ནཱ་ར་ཀན༔ ཕྱི་ནང་སྔགས་ཀྱི་སྲུང་མ་ལ་གཏད་དེ༔ གཉེར་རོ༔ དམ་ལས་མ་འདའ་ཞིག༔ ས་མ་ཡཱ༔ དུས་མིན་དུ་བསྟན་ན་སྙིང་ཁྲག་ཐང་ལ་འཕོ༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཁ་ཐཾ༔ ཁ་ཐཾ༔

༄༅། །འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ དམ་རྒྱ༔ གསང་རྒྱ༔ བཀའ་བསྲུང་གི་རྒྱ། ༈ རྫོང་འཕྲངས་སྲོག་གསུམ་ནི། བསྒྲལ་ལས་བྱེད་པའི་མཁན་པོ་དང་། སྒྲོལ་བྱེད་ཀྱི་ཕུར་བུ་
དང་། བསྒྲལ་བྱའི་དམིགས་ཡུལ་གསུམ་པོ་གཞི་ཆོས་ཉིད་ལས་སྐྱེ་བ་སྐྱེ་མེད་ཀྱི་ངོ་བོར་ཐག་ཆོད་པ་ནི་ལྟ་བའི་རྫོངས། ལམ་རོལ་པ་འགག་མེད་གསལ་བ་གསུམ་དང་ལྡན་པ་བསྒོམ་པའི་འཕྲངས།
ཚེ་ལུང་ཁྲུས་ལུང་གི་དགོངས་པས་བདག་ཉིད་ནུས་པ་བསྐྱེད་ཅིང་དམིགས་བྱ་བསྒྲལ་འདྲེན་བྱས་ནས་འབྲས་བུ་ཟད་སར་སྐྱོལ་བ་ནི་སྤྱོད་པའི་སྲོག་སྟེ། དེས་ན་འདི་དག་གི་དོན་མི་ཤེས་པར་སྔགས་
འཆང་དུ་མི་རུང་བ་ཡང་ཕྱི་རབས་རྣམས་ཀྱི་ཐུགས་ལ་འཇོག་འཚལ། ༈ ཚེ་གཅིག་ལུས་གཅིག་བསྒྲུབས་པའི་སྐྱེས་བུ་དང༔ འདི་འཕྲད་ཡབ་ཡུམ་དགོངས་པ་རང་ལོ་གཉིས༔ འཛོམ་ན་ཚེ་
གཅིག་ངེས་པར་མི་གྲོལ་ཏེ༔ བཅུ་བདུན་རྒྱུད་དང་ཀློང་ཡང་ཕ་མའི་བཅུད༔ གསེར་གྱི་ཡང་ཞུན་རྡོ་རྗེ་སེམས་དཔའི་བཀའ༔ ཀུན་བཟང་དགོངས་པ་ཟང་ཐལ་སྟོན་པའི་སྙིང༔ རྡོར་སེམས་

དགོངས་འདུས་བླ་མེད་དོན་རྫོགས་འདི༔ དབུས་རི་ནག་པོའི་ཁོང་ནས་གླེང་ཙམ་ལས༔ བོད་ཡུལ་འདི་ན་ཡོངས་རྫོགས་མ་བསྒྲགས་སོ༔ འོད་ཟེར་མིང་དེས་འབེབས་པའི་རྟེན་དུ་གཅེས༔
ཆོས་བདག་ཡབ་ཡུམ་སྲས་གསུམ་ཐུབ་པར་སྲུངས༔ བཀའ་རྒྱ༔ གཏད་རྒྱ༔ སྦས་རྒྱ༔ དམ་རྒྱ༔ གསང་རྒྱ༔ བཛྲ་གླུརྒྱ་ས་མ་ཡཱ༔ རྡོ་རྗེའི་གཞུང་འདི་བརྡ་དོན་མང་པོའི་ཉེ་བར་བཅིངས་སྣང་བས། སྟོད་སྨད་དཀྲུགས་ཏེ་བླ་མའི་ཞལ་ལུང་ལྟ་ཉམས་སུ་
བླངས་ཚེ་ལམ་རྟགས་ཡོན་ཏན་འབྱུང་བར་གདོན་མི་ཟ་བར་འདོད་དོ། །

༄༅། །ཐུགས་སྒྲུབ་གསུམ་དྲིལ་ཡང་གསེར་སྙིང་པོའི་མན་ངག་བཀླགས་ཆོག་ཏུ་བཀོད་པ་དབང་གི་ལྕགས་ཀྱུ་ཞེས་བྱ་བ་བཞུགས་སོ།

༄༅། །ན་མོ་གུ་རུ་ཨདྷི་དེ་བཱ་ཡ། འདིར་ཆོས་ཀྱི་རྒྱལ་པོ་འགྲོ་འདུལ་བྲཛྙཱ་རསྨིའི་ཟབ་གཏེར་གྱི་གསང་བ་ཐུགས་སྒྲུབ་གསུམ་དྲིལ་གྱི་སྙིང་པོའི་མན་ངག་རྒྱུན་དུ་ཉམས་སུ་བླང་བའི་ཚུལ་ནི་སྐྱབས་སེམས་སྔོན་དུ་འགྲོ་བས། ཨོཾ་མ་ཧཱ་ཤཱུནྱ་ཏཱ་
ཙྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སྟོང་པའི་ངང་ལས་རང་ཉིད་སྐད་ཅིག་གིས༔ ཁྲོ་བོའི་རྒྱལ་པོ་འཇམ་དཔལ་གཤིན་རྗེའི་གཤེད༔ སྐུ་མདོག་དམར་ནག་དུར་ཁྲོད་ཆས་བརྒྱད་ཅན༔ ཕྱག་
གཡས་རལ་གྲི་གཡོན་པས་སྡིགས་མཛུབ་རྩེར༔ ཡེ་ཤེས་མེ་ཡི་ཚྭ་ཚྭ་རབ་ཏུ་འཕྲོ༔ ཞལ་གདངས་མཆེ་གཙིགས་སྤྱན་གསུམ་རྣམ་པར་བགྲད༔ ཞབས་གཉིས་རབ་བགྲད་དྲེགས་པ་མ་ལུས་
མནན༔ དེ་ཡི་ཐུགས་ཀར་པད་ཉི་ཟླ་བའི་སྟེང༔ བདག་ཉིད་གསུང་གི་དབང་ཕྱུག་པདྨ་ནི༔ དཀར་དམར་མདངས་ལྡན་ཕྱག་གཡས་རྡོ་རྗེ་འཕྱར༔ གཡོན་པས་བུམ་ཐོད་བདུད་རྩིས་

༄༅། །གང་བ་བསྣམས༔ རོལ་པའི་འདུག་སྟངས་འགྱིང་བག་ལྡན་པ་ཡི༔ ཐུགས་ཀར་པདྨ་ཉི་ཟླའི་གདན་སྟེང་དུ༔ རང་ཉིད་ལས་སྤྲུལ་ཡང་དག་ཐུགས་རྡོ་རྗེ༔ སྐུ་མདོག་
མཐིང་ནག་ཁམས་གསུམ་དབང་དུ་སྡུད༔ ཕྱག་གཉིས་ཐུགས་ཀར་ཕུར་བུ་བསྒྲིལ་སྟབས་ཚུལ༔ ཞབས་གཉིས་རབ་བགྲད་དུར་ཁྲོད་ཆས་དང་ལྡན༔ ཐུགས་ཀར་པད་ཉིའི་སྟེང་དུ་ཧཱུྃ་མཐིང་
ནག༔ འོད་ཟེར་སྟེང་འོག་ཕྱོགས་མཚམས་ཀུན་འཕྲོས་པས༔ ཁམས་གསུམ་འཁོར་བ་མ་ལུས་དབང་སྡུད་ཅིང༔ འགྲོ་བ་དམིགས་པའི་ཡུལ་དུ་གྱུར་པ་ཡི༔ སྙིང་དབུས་ནྲྀ་སོགས་
ས་བོན་ལ་ཕོག་པས༔ ཅུང་ཟད་གཡོ་བའི་ངང་ནས་ཚེ་བསོད་ནམས༔ ལུས་ངག་ཡིད་གསུམ་མ་ལུས་དབང་དུ་བསྡུས༔ རང་ཉིད་ལ་ཐིམ་གཟི་བརྗིད་འོད་དུ་འགྱུར༔ ཅེས་གསལ་བཏབ་ནས།

ཨོཾ་ཨཱཿཧཱུྃ་ཡ་མཱནྟ་ཀ་ཧཱུྃ་ཕཊ༔ ཅེས་ཡི་དམ་གཤིན་རྗེའི་གཤེད་ཀྱི་བསྙེན་སྔགས་བརྒྱ་རྩ་སོགས་ཇི་ལྟར་རིགས་བའི་མཐར། དབང་དུ་བསྡུ་བྱ་དམིགས་བསལ་ཡོད་ན་མིང་སྤེལ། སྤྱིར་བཏང་སརྦ་ལོ་ཀ་ཀཱ་ཡ་ཝཱ་ཀ་ཙིཏྟ་ཨཱ་ཡུཛྙཱ་ན་པུཎྱེ་ཝ་ཤཾ་
ཀུ་རུ་སྭཱ་ཧཱ༔ ཞེས་ཅུང་ཟད་བཟླ། དེ་བཞིན་དུ། ཨོཾ་ཨཱཧཱུྃ་མ་ཧཱ་གུ་རུ་པདྨ་སརྦ་ལོ་ཀ་ཀཱ་ཡ་ཝཱ་ཀ་ཙིཏྟ་ཨཱ་ཡུཛྙཱ་ན་པུཎྱ་ཝ་ཤཾ་ཀུ་རུ་སྭཱ་ཧཱ༔ ཞེས་བླ་མའི་སྔགས་དང་ཧཱུྃ་ཧཱུྃ་ཧཱུྃ་ཞེས་ཡང་དག་ཧེ་རུ་ཀའི་སྔགས་བཟླ། ཁྱད་
པར་གྱི་ལས་སྦྱོར་ནི། ཡང་དག་ཕུར་བུ་འོད་ཀྱི་སྦུ་གུ་ཅན༔ འོད་ཟེར་དམིགས་ཡུལ་སྙིང་དབུས་ལ་ཟུག་པས། །སྦུ་གུའི་སྦྱོར་བས་ཆུ་ཉིད་དྲངས་པ་ལྟར། །ཕ་རོལ་རྣམ་ཤེས་རྟེན་གྱི་ས་བོན་
ཉིད༔ རབ་ཏུ་གཡོ་ཞིང་འདར་ལ་འཕར་སྙམ་བྱེད༔ ཚེ་དང་ལོངས་སྤྱོད་དབང་ཐང་ལུས་ངག་ཡིད༔ འུབ་ཀྱིས་བསྡུས་ནས་སྙིང་གི་དབུས་སུ་ཐིམ༔ ཕ་རོལ་མདངས་ཉམས་ཧམ་སྐྱར་
སོང་བར་གྱུར༔ ཅེས་དམིགས་ལ་ཧཱུྃ་ཧཱུྃ་ཧཱུྃ་ཞེས་གླུར་བླངས་ཞིང་སྣང་སེམས་དབྱེར་མེད་དུ་བསྲེས་ཏེ་མཉམ་པར་གཞག ཡི་དམ་གྱི་ལྷ་མྱུར་དུ་འགྲུབ་པའི་སྨད་ཐུགས་རྒྱུད་ཀྱི་ཡེ་ཤེས་བསྐུལ་ཏེ་དབང་དུ་བྱ་བར་འདོད་ན། སླར་ཡང་དཔལ་ཆེན་ཡང་དག་ཐུགས་

༄༅། །ཀ་ནས༔ འོད་ཟེར་དམར་པོ་ལྕགས་ཀྱུའི་རྣམ་པར་འཕྲོས༔ རང་ཉིད་མོས་པའི་ཡི་དམ་ལྷ་ཚོགས་ཀྱི༔ རང་རང་ཐུགས་ཀའི་ས་བོན་ལ་ཟུག་སྟེ༔ མཁྱེན་བརྩེ་
ནུས་མཐུ་མ་ལུས་ཐམས་ཅད་ལས༔ འོད་ཟེར་སྣ་ལྔ་མར་མེ་གཅིག་ཆད་ཚུལ༔ རང་ཉིད་ལ་ཐིམ་བྱིན་གྱིས་བརླབས་པར་གྱུར༔ ཅེས་བརྗོད་ཅིང་བསམས་ལ་ཧཱུྃ་གླུར་བླང་། ཡི་དམ་ལྷའི་ཐུགས་
དང་རང་སེམས་དབྱེར་མེད་དུ་བསྲེས་ཏེ་གནས་ལུགས་མ་བཅོས་པའི་ངང་དུ་མཉམ་པར་བཞག་པས་དངོས་གྲུབ་རྣམ་གཉིས་མྱུར་དུ་འགྲུབ་པར་འགྱུར་རོ། །ཐུན་ལས་ལྡང་བ་ན། དགེ་བ་འདི་ཡིས་
མྱུར་དུ་བདག །བླ་མ་ཡི་དམ་འགྲུབ་གྱུར་ནས། །སོགས་བསྔོ་སྨོན་བྱ། ལས་སྦྱོར་དབང་གི་མེ་མཆོད་བྱེད་པར་སྤྲོ་ན། སྟེགས་བུ་དམར་བོའི་སྟེང་དུ་ཐབ་ཁུང་ཟླ་གམ་དམར་པོ་སྤྱི་ལྟར་བྲིས་བའི་དབུས་སུ་མེ་ཏོག་གི་ཚོམ་བུ་དམར་པོ་བཀོད་བའི་ཁ་ཁྱེར་སྟེང་
ནས་ཙནྡན་དམར་བོའམ་མཛོ་མོ་ཤིང་ལྟ་བུའི་དབང་གི་བུད་ཤིང་ཟླུམ་པོར་བརྩིགས་པའི་ཤར་ལྷོར་ཏིང་ལོ་མེ་ཚང་དང་བཅས་པ། རང་གི་གཡས་སུ་སྲེག་རྫས་འོག་ནས་འབྱུང་བ་རྣམས་ཁ་དོག་དམར་བོར་བསྒྱུར་བ་དང་། གཡོན་དུ་སྨན་རག་གཏོར་གསུམ་ཉེར་སྤྱོད་དང་བཅས། མདུན་

དུ་རྡོ་དྲིལ། དགང་བླུགས། བསངས་ཆུ་སོགསབཤམ། དགོང་མོའི་དུས་སུ་རང་ཉིད་ཁ་ནུབ་ཏུ་ཕྱོགས་ཤིང་ཆས་གོས་དམར་པོ་དང་ལྡན་པས་ཆགས་ཤིང་ཞེན་པའི་སེམས་ཀྱིས་བདྨའི་སྐྱིལ་མོ་ཀྲུང་གིས་འཁོད་དེ་བདག་བསྐྱེད་གོང་ལྟར་སྔོན་དུ་སོང་ནས་བསངས་ཆུ་ཨ་མྲྀ་ཏས་བརླབས་
པ་འཐོར་ཞིང་བསང་སྦྱང་། སྟོང་པའི་ངང་ལས་མཆོད་རྫས་དང་སྲེག་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་འོད་དུ་ཞུ་བ་ལས་བྱུང་བའི་རྫས་སོ་སོའི་བྱེད་ལས་ཀྱི་ནུས་པ་དང་
ལྡན་པར་གྱུར། ཨོཾ་ཨཱཿཧཱུྃ་ཞེས་མང་དུ་བརྗོད་པས་བརླབ། ཐབ་བསང་སྦྱང་། བྷྲཱུྃ་ལས་དབང་གི་གཞལ་ཡས་ཁང་ཉིད་དུ༔ ཟླ་གམ་དམར་པོ་གདོང་ལ་ཁྲུ་གང་བ༔ ཁ་ཁྱེར་མུ་རན་པདྨ་དམར་པོའི་
ཕྲེང༔ ནང་ནི་དབང་གི་ལྷ་རྫས་བུད་ཤིང་གང༔ དྭངས་ཞིང་ཐོགས་མེད་གཟི་འོད་འབར་བར་གྱུར༔ ཅེས་བརྗོད་ཅིང་བསམས་ལ་སྨད་འཚོང་མའི་ཁྱིམ་ལས་བསླངས་བའི་མེ་སྦར་ཞིང་ཨོཾ་ཨགྣ་ཡེ་ཛྭ་ལ་རྃ་ཞེས་བརྗོད། ཡེ་
ཤེས་མེ་ཕུང་རབ་ཏུ་འབར་བའི་དབུས༔ ཁྲོ་བོའི་རྒྱལ་པོ་འཇམ་དཔལ་གཤིན་རྗེའི་གཤེད་སོགས་ནས༔ ཁམས་གསུམ་འཁོར་བ་མ་ལུས་དབང་སྡུད་ཅིང༔་ཆེ་བཙན་འགྲན་བྲལ་

༄༅། །སྣང་སྲིད་ཟིལ་གྱིས་གནོན༔ དམ་ཚིག་ཡེ་ཤེས་གཉིས་སུ་མེད་པར་གྱུར༔ ཅེས་གསལ་བཏབ་ཅིང་། ཨོཾ་ཨཱཿཧཱུྃ༔ ཕྱི་ཡི་མཆོད་པས་ས་དང་བར་སྣང་གང༔ ནང་གི་མཆོད་
པ་ཟག་མེད་བདུད་རྩིའི་ཚོགས༔ གསང་བ་བདེ་ཆེན་སྨྲ་བསམ་བརྗོད་ལས་འདས༔ འགྲོ་བའི་དོན་དུ་དགྱེས་བཞིན་བཞེས་སུ་གསོལ༔ ཨོཾ་བཛྲ་པུཥྤེ་ནས། ཤཔྟ་པཉྩ་ཀཱ་མ་གུ་ཎ་མ་ཧཱ་
ཨ་མྲྀ་ཏ་བ་ལིཾ་ཏ་རཀྟ་མ་ཧཱ་སུ་ཁ་སརྦ་པཱུ་ཛ་ཨཱཿཧཱུྃ་ཞེས་མཆོད། སྐུ་ཡི་བདག་ཉིད་འཇམ་དཔལ་གཤིན་རྗེའི་གཤེད༔ གསུང་གི་དབང་ཕྱུག་པདྨ་ཐོད་ཕྲེང་རྩལ༔ ཐུགས་ཀྱི་ངོ་བོ་ཡང་དག་ཧེ་
རུ་ཀ༔ དབང་མཛད་བླ་མ་ཡི་དམ་ལྷ་ལ་བསྟོད༔ ཅེས་བསྟོད། མེ་ལྷའི་རྡོ་རྗེའི་ལྗགས་ལ་རྃ་ཡིག་དང༔ དགང་བླུགས་ཧྲཱིཿདམར་མཚན་པའི་འོད་ཟེར་གྱིས༔ སྲེག་རྫས་བདུད་རྩིའི་དྭངས་མ་
དྲངས་ཏེ་བཞེས༔ ཟག་མེད་བདེ་བས་མཉེས་ཤིང་རྗེས་ཆགས་གཡོས༔ ཐུགས་ཀའི་ཧཱུྃ་ལས་འོད་དམར་འབར་ཞིང་འཁྲུགས༔ འགྲོ་བ་དམིགས་པའི་ཡུལ་དུ་གྱུར་པ་ཡི༔ སྙིང་

དབུས་ནྲྀ་སོགས་ས་བོན་ལ་ཕོག་པས༔ ཅུང་ཟད་གཡོ་བའི་ངང་ནས་ཚེ་བསོད་ནམས༔ ལུས་ངག་ཡིད་གསུམ་མ་ལུས་དབང་དུ་བསྡུས༔ རང་ཉིད་ལ་ཐིམ་གཟི་འོད་འབར་བར་གྱུར༔ ཅེས་
དམིགས་ཤིང་མར་བླུགས་གཟར་བདུན་གྱིས་དགང་གཟར་བཀང་སྟེ། ཨོཾ་ཨཱཿབྷྲཱུྃ་ཡ་མཱནྟ་ཀ་ཧཱུྃ་ཕཊ༔ ཨོཾ་ཨཱཿཧཱུྃ་གུ་རུ་པདྨ་སིདྡྷི༔ ཧཱུྃ་ཧཱུྃ་ཧཱུྃ་ཞེས་པའི་སྔགས་སུམ་སྦྲེལ་མཐར་མིང་སྤེལ་དམིགས་བསལ་ཡོད་ན་དང་། སྤྱིར་བཏང་དུ། སརྦ་ལོ་ཀ་
ཀཱ་ཡ་ཝཱ་ཀ་ཙིཏྟ་ཨཱ་ཡུར་པུཎྱ་ཛྙཱ་ན་ཝ་ཤཾ་ཀུ་རུ་སྭཱ་ཧཱ་ཞེས་ལས་སྔགས་དང་། ཨོཾ་མ་ཧཱ་ཨ་ན་ལ་མཧཱ་བྷཱུ་ཏ་ཛ་བྷསྨཱིཾ་ཀུ་རུ་སྭཱ་ཧཱ་ཞེས་བདུན་གྱི་མཐར་དགང་བླུ་བགས་ཁ་བྱར་བ་གཡོན་དུ་བསྐོར་ཞིང་། ཨོཾ་མ་མ་སརྦ་ཀུ་རུ་ཧཱུྃ་ཞེས་བརྗོད
མང་ཐབ་ཏུ་ཕུལ། དེ་ལྟ་བུ་བསྐྱར་བས་བརྒྱ་རྩ་སོགས་ཇི་ལྟར་རིགས་བས་མར་ཁུ། སྔགས་སུམ་སྦྲེབ་དང་། ཨོཾ་སརྦ་པཱ་པཾ་ད་ཧ་ན་བཛཱ་ཡ་སྭཱ་ཧཱ།སརྦ་ལོ་ཀ་སོགས་ལས་སྔགས་སྦྲེལ་བས་ཏིལ། སྔགས་གསུམ། ཨོཾ་བཛྲ་པུཥྤེ་ཧཱུྃ༔ སརྦ་ལོ་ཀ་
སོགས་ཀྱིས་མེ་ཏོག་དམར་པོ། སྔགས་གསུམ། ཨོཾ་སརྦ་ཡ་ཛྷཱ་ཡ་སྭཱ་ཧཱ། སརྦ་ལོ་ཀ་སོགས་ཀྱིས་ཡམ་ཤིང་། སྔགས་གསུམ། ཨོཾ་པཱུ་ཛ་མེ་གྷ་ལོ་ཀེ་ཤཱ་ར་ཧཱུཾ། སརྦ་ལོ་ཀ་སོགས་ཀྱིས་ཁྱད་པར་གྱི་རྫས་གང་དབང་དུ་བསྡུ་བར་འདོད་པའི་

༄༅། །གཟུགས་སམ་མིང་བྱང་ངམ། ཟས་ནོར་ལྟ་བུ་ཡིན་ན་སོ་སོའི་དངོས་པོའམ། སྤྱིར་བཏང་དུ་ཙནྡན་དམར་པོ། མེ་ཏོག་གླང་སྣ་སོགས་ལྕགས་ཀྱུ་ཅན་ཀྱི་རིགས། རྡོ་ཁབ་ལེན། ལན་ཚྭ། དར་གོས་སོགས་དམར་པོ། པདྨ་རཱ་ག་སོགས་རིན་པོ་ཆེ་དམར་
བོའི་རིགས་རྣམས་ཕྱེ་མར་ཆང་གིས་སྦགས་པའི་ཟས་མཆོག་དང་བསྲེས་བ་ཕུལ་ལ་གཙོ་བོར་བྱ་ཞིང་གྲངས་བཟུང་། སྔགས་གསུམ། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱ། སརྦ་ལོ་ཀ་སོགས་ཀྱིས་ཀུ་ཤ སྔགས་གསུམ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། སརྦ་
ལོ་ཀ་སོགས་ཀྱིས་རཱུརྦ་རྣམས་ཕུལ། རྫས་རྫོགས་པ་ན། ཨོཾ་དྷུ་པེ་དཱི་པེ་གནྡྷེ་སྭཱ་ཧཱ་ཞེས་དངོས་འབྱོར་གྱི་མཆོད་པས་མཆོད། སྐུ་ཡི་བདག་ཉིད་སོགས་ཀྱིས་བསྟོད། བླ་མ་དང་ལྷག་པའི་ལྷས་བདག་ལ་རབ་འབྱམས་དབང་གི་
དངོས་གྲུབ་མ་ལུས་པ་བསྩལ་དུ་གསོལ་ཞེས་གསོལ་བ་བཏབ་པས། ཡང་དག་ཕུར་བུ་འོད་ཀྱི་སྦུ་གུ་ཅན་ཞེས་སོགས་ལས་སྦྱོར་གྱི་དམིགས་བ་གསལ་བཏབ་མཐར་གང་དབང་དུ་བསྡུ་བྱ་དང་། རང་གི་སེམས་དབྱེར་མེད་དུ་བསྲེས་ལ་
དབྱིངས་རིག་ཟུང་འཇུག་གི་ངང་དུ་མཉམ་པར་གཞག་མ་འབྱོར་པ་དང་སོགས་ཀྱིས་ནོངས་པ་བཤགས། ཛཿཧཱུྃ་བྃ་ཧོཿཐབ་ཀྱི་ལྷ་རང་གི་སྙིང་གར་ཐིམ་པས་བྱིན་རླབས་དབང་དང་དངོས་གྲུབ་མ་ལུས་པ་ཐོབ་ཅིང་ནུས་

པའི་གཟི་བྱིན་འབར་བར་གྱུར་པར་བསམས་ལ་བསྔོ་སྨོན་དང་། །ཞེས་པའང་གཏེར་ཆེན་ཆོས་ཀྱི་རྒྱལ་པོ་འགྲོ་འདུལ་པྙཱརསྨིའི་ཟབ་གཏེར་གྱི་གསང་བ་ཉམས་སུ་བླང་བདེ་བར་མཚོ་སྐྱེས་བླ་མ་དགྱེས་པའི་འབངས་མཁྱེན་བརྩེའི་དབང་བར་གྱུར་པར་བསམས་ལ་བསྔོ་སྨོན་དང་།
བོས་སྦྱར་བ་སརྦ་ཏྲི་ལོ་ཀཱ་ནཱཾ་ཤྲཱིཤྩགུཎ་ཝ་ཤཾ་ཀུ་རྦནྟུ། །

འུ་འུ་འུ༔ ༔ཐུགས་སྒྲུབ་གསང་འདུས་བླ་མེད་རབ་གསུམ་འདུས་པའི་བསྐྱེད་རྫོགས་ཡི་གེ་མེད་པ་ལྷུན་གྲུབ་ཡེ་ཤེས་
དབང་གི་འཕྲེང་བ༔ ཆོས་མཆོག་པདྨ་རཱ་ག་བཞུགས་སོ༔

འུ་འུ་འུ༔ ༔            ཨོཾ་ཨཱཿཧཱུྃ༔ མ་ཧཱ་གུ་རུ་སརྦ་སིདྡྷི་ཧཱུྃ༔ ཀུན་བཟང་རྟ་ཕག་ཡབ་ཡུམ་ལ༔ ལུས་ངག་ཡིད་གསུམ་གུས་པས་འདུད༔ སེམས་ཉིད་ལྷན་སྐྱེས་གདོད་མའི་སྐུ༔ རང་ཆས་རང་ངོ་ཤེས་བྱའི་ཕྱིར༔ ཐུགས་སྒྲུབ་བསང་
བ་ཀུན་འདུས་ལས༔ ཡང་ཏིག་སྐུ་གསུམ་ཡེ་ཤེས་འདི༔ སྙིང་བོའི་བཅུད་དྲིལ་ཟབ་མོའི་ལམ༔ བསྐྱེད་རྫོགས་ལམ་གྱི་རྣལ་འབྱོར་བསྟན༔ འགྲོ་བའི་དཔལ་དུ་བདེ་གྱུར་ཅིག༔ མཚན་ཉིད་ལྡན་པའི་བླ་མ་ལ༔ དཔེ་བརྒྱུད་སྙན་བརྒྱུད་ལྡན་བ་ཡི༔ རྣལ་འབྱོར་པ་ཡི་སྒོམ་བྱ་བ༔ ཆོས་རྣམས་
སེམས་ཀྱི་ཆོས་འཕྲུལ་དུ༔ ཡང་དང་ཡང་དུ་རྣམ་པར་བལྟ༔ ཆགས་ཞེན་ཚེ་འདིའི་འཁྲི་བ་བཅད༔ གཅིག་པུར་བདེ་བའི་གནས་འདུག་སྟེ༔ ལུས་ནི་རྣམ་སྣང་ཆོས་མདུན་བཅའ༔ ངག་ནི་དགོས་མེད་སྨྲ་བཅད་བྱ༔ ཁམས་གསུམ་སེམས་ཅན་ཐམས་ཅད་ལ༔ ཉེ་རིང་ཕྱོགས་ཆ་མེད་བ་ཡི༔ ཚད་
མེད་བྱམས་དང་སྙིང་རྗེ་སྒོམ༔ རྩེ་གཅིག་ཡིད་ཀྱི་བསམ་གཏན་བྱ༔ སྦྱོར་བ་འདི་ནི་ཀུན་ཏུ་གཅེས༔ ས་མ་ཡ༔ རྒྱ་རྒྱ་རྒྱ༔ དེ་ནས་མདུན་གྱི་ནམ་མཁའ་ལ༔ སྐྱབས་གནས་ཐམས་ཅད་གསལ་བསྒོམ་ནས༔ འགྲོ་ཀུན་ལྷན་ཅིག་གུས་བ་ཡིས༔ སྙིང་ནས་སྐྱབས་སུ་འགྲོ་བ་ནི༔ ཨེ་མ་ཧོཿ

འུའུའུ༔ ༔བདག་དང་ཁམས་གསུམ་མ་ལུས་ལ༔ རེ་ས་སྐྱབས་མགོན་ལྟོས་གྱུར་གཞན་ན་མེད༔ སྐུ་གསུམ་དབྱེར་མེད་ཨོ་རྒྱན་རིན་པོ་ཆེ༔ རྟག་ཏུ་གུས་པས་ཕྱག་འཚལ་སྐྱབས་སུ་མཆི༔
སྐྱབས་འགྲོའོ༔ ཁམས་གསུམ་སེམས་ཅན་སངས་རྒྱས་ཐོབ་བྱའི་ཕྱིར༔ སྨོན་འཇུག་བྱང་ཆུབ་སེམས་ནི་བསྐྱེད་པར་བགྱིའོ༔ དེ་དག་ལས་ཉོན་སྡིག་ལས་རྣམ་གྲོལ་ཞིང་༔ རིག་འཛིན་བླ་མའི་གོ་
འཕང་ཐོབ་པར་ཤོག༔ སྨོན་འཇུག་གིས་སེམས་བསྐྱེད༔ ཨོཾ་ཨཱཿཧཱུྃ་ཧྲཱི༔ མདུན་གྱི་ནམ་མཁར་འཇའ་འོད་འཁྱིལ་བའི་གུར་ཁང་ནང་༔ ཀུན་གསལ་ཀུན་ཁྱབ་ཐིག་ལེའི་ཕོ་བྲང་དབུས༔ ཀུན་བཟང་ཞི་ཁྲོའི་ལྷ་
ཚོགས་འདུས་པའི་དཔལ༔ སྐྱབས་གསུམ་ངོ་བོ་རྗེ་བཙུན་ཐོད་ཕྲེང་རྩལ༔ མ་སྐྱེས་ལྷུན་རྫོགས་དུས་གསུམ་བཞུགས་པའི་མགོན༔ སྐུ་གསུམ་ཡོངས་རྫོགས་ཁྱེད་ལ་གསོལ་བ་འདེབས༔ སྐད་

ཅིག་ཉིད་ལ་བདག་རྒྱུད་སྨིན་པར་མཛོད༔ ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ རབ་འབྱམས་དཀྱིལ་འཁོར་རྒྱ་མཚོའི་རྡུལ་སྙེད་ཀྱིས༔ བཀོད་པ་ཁྱད་འཕགས་ལྷ་མིའི་ལོངས་སྤྱོད་རྒྱན༔ གུས་པས་
མཆོད་འབུལ་སྡིག་བཤགས་རྗེས་ཡི་རངས༔ བླ་མེད་ཆོས་འཁོར་བསྐོར་ཞིང་བཞུགས་སུ་གསོལ༔ སྒོ་གསུམ་དགེ་བ་སངས་རྒྱས་ས་རུ་བསྔོ༔ སྙིང་གི་ཐིག་ལེར་རྩ་གསུམ་འགྲུབ་གྱུར་ཅིག༔ བླ་མ་
བསྒྲུབ་ཅིང་མཆོད་པའོ༔ ཨོཾ་ཨཱཿཧཱུྃ་ཧྲཱི༔ རྗེ་བཙུན་གུ་རུ་ཨོ་རྒྱན་ཡབ་ཡུམ་གྱི༔ སྐུ་གསུང་ཐུགས་དང་ཡོན་ཏན་ཕྲིན་ལས་ལྔ༔ ཡེ་ཤེས་ལྔ་རྫོགས་འོད་ཀྱིས་རྒྱལ་བ་མཆོད༔ སླར་འདུས་གནས་ལྔ་འོད་ཀྱི་
ཆུ་རྒྱུན་ལྟར༔ སྦྱོར་མཚམས་བདེ་ཆེན་འོད་ཀྱི་རྒྱུན་བབས་ནས༔ སྒྲིབ་གཉིས་བྱང་ཞིང་བུམ་དབང་ཤེས་རབ་དང་༔ དབྱེར་མེད་བདེ་ཆེན་ལྔ་ཡི་དབང་རྫོགས་ཤོག༔ ཛཿཧཱུྃ་བཾ་ཧོ༔ ཨེ་མ་ཧོ༔
བདག་གི་སྒོ་གསུམ་སྐུ་གསུང་ཐུགས་སུ་འདྲེས༔ ཡེ་ཤེས་རིག་པ་བྱང་ཆུབ་སེམས་ཀྱི་དབང་༔ ཐམས་ཅད་ཡོངས་རྫོགས་གཉིས་མེད་ཐིག་ལེར་གྱུར༔ ཆོས་ཀུན་གདོད་ནས་དག་པས་དེ་བཞིན་ཉིད༔

འུའུའུ༔ ༔མཁའ་ལྟར་དྲི་མེད་སྟོང་གསལ་འོད་པོ་ཥཱི༔ ཀུན་ཁྱབ་བདེ་ཆེན་ངང་དུ་མཉམ་པར་གནས༔ ཨེ་ཇི་བཞིན་པ་ཨཱཿ དབང་དང་དངོས་གྲུབ་བླང་ཞིང་དབང་གི་དོན་ལ་འཇོག་པ་སྟེ༔ བསྙད་པའོ༔ ས་མ་ཡཱ༔ རྒྱ་རྒྱ་རྒྱ༔
ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ རྩ་གསུམ་བསྒྲུབ་བའི་དངོས་གཞི་བསྟན༔ ཨོཾ་ཨཱཿཧཱུྃ་ཧྲཱི༔ ཐམས་ཅད་མཉམ་ཉིད་དག་པའི་ངང་ཉིད་ལས༔ ཡེ་ཤེས་སྒྱུ་མ་རྣམ་ཀུན་སྣང་བའི་བདག༔ སྣང་སྲིད་ཀུན་ཁྱབ་འོད་ལྔ་
རྡོ་རྗེའི་གུར༔ མི་གཡོ་ཀུན་འཕྲོ་ཀློང་ཡངས་འཁྱིལ་བའི་དབུས༔ སྣ་ཚོགས་པདྨ་འདབ་བརྒྱད་ཟེའུ་འབྲུ་བཅས༔ རྟོག་བྲལ་དུར་ཁྲོད་བམ་ཆེན་བརྩེགས་པའི་ཁྲི༔ དེ་སྟེང་རང་བྱུང་ལོག་རྟོག་བདུད་
བཞིའི་སྟེང༔ རོ་རྐྱང་ཁམས་ཀྱི་རྟོག་པ་ཀུན་བསྡུས་པའི༔ ཐབས་ཤེས་དབྱེར་མེད་ཉི་ཟླའི་དཀྱིལ་འཁོར་བརྩེགས༔ ང་བདག་རྟོག་འཛིན་ཡུལ་ཤེས་ཀུན་བཅོམ་ཕྱིར༔ ལྷ་ཆེན་དབང་ཕྱུག་ཨུ་མར་
བཅས་པའི་སྟེང༔ རང་རིག་ཡེ་ཤེས་རྡོ་རྗེ་སེམས་དཔའ་ཆེ༔ ལྟེ་བར་ཧྲཱི༔ བཅས་གསེར་གྱི་རྡོ་རྗེ་འབར༔ ཧཱུྃ་བཛྲ་ཙིཏྟ་ས་མ་ཡ་མཎྜལ་ཧཱུྃ༔ རྡོ་རྗེ་ལས་བྱུང་འོད་ཀྱིས་སྟོང་གསུམ་ཁྱབ༔ འགྲོ་བའི་

རྒྱུད་སྦྱངས་ཁམས་གསུམ་འོད་དུ་ཞུ༔ གཉིས་མེད་གཅིག་གྱུར་རྡོ་རྗེའི་ལྟེ་བར་འདུས༔ རྡོ་རྗེའི་འོད་ཀྱིས་སངས་རྒྱས་ཞིང་ཁམས་ཁྱབ༔ དུས་གསུམ་རྒྱལ་བ་སྲས་བཅས་ཆར་ལྟར་བབ༔ རྡོ་རྗེ་ལ་
ཐིམ་འཁོར་འདས་གཉིས་མེད་འདྲེས༔ དུས་གསུམ་མི་གཡོ་རང་རིག་རྡོ་རྗེ་འབར༔ ཟུང་འཇུག་བདེ་ཆེན་འོད་ལྔའི་ཐིག་ལེར་འགྱུར༔ རང་བྱུང་སྔགས་སྒྲས་གཟུགས་སྐུར་བསྐུལ་བར་བྱ༔ ཨོཾ་ཧཱུྃ་ཏྲཾ་
ཧྲཱི༔ ཨཱཿཨེ་བི་ལཾ་རཾ་ཡཾ༔ ཧྲཱི་མ་ཧ་རི་ནི་ས༔ ར་ཙ་ཧྲཱི་ཡ༔ བཛྲ་ས་མ་ཡཱ་ཛ༔ ཧྲཱི་མ༔ སྟོང་གསལ་ཀུན་རིག་ཀུན་ཁྱབ་ཀུན་ཏུ་བཟང༔ ཡིད་ཆོས་རྣམ་དག་རྟ་མགྲིན་ཕག་མོར་བཅས༔ ཟང་ཐལ་
རིག་པ་མ་འགག་སྒྱུ་མའི་སྐུ༔ ནམ་མཁའ་དང་མཉམ་ཡེ་ཤེས་ལུས་ཀྱི་མཚོར༔ རྗེས་ཆགས་དབང་གིས་མདོག་དམར་ཁྲོ་ཚུལ་ལྡན༔ དག་པ་གཉིས་ལྡན་ཁྲོ་ཞལ་ཀུན་ཏུ་གསལ༔ ཟུང་འཇུག་ཐབས་
ཤེས་ཕྱག་གཉིས་གྲི་ཐོད་ཁྲག༔ བདེ་སྟོང་རོ་མཉམ་བདུད་རྩི་དཀྲུག་ཅིང་རོལ༔ དུག་ལྔ་འཇོམས་མཛད་སྐུ་གསུམ་ཁ་ཊཱཾ་འཆང༔ རྟ་མགོ་ལྗང་ཞུར་རླུང་ལྔ་ཡེ་ཤེས་ལྡན༔ རྟ་སྐད་རྔམ་སྒྲས་ཆོས་ཀྱི་

འུའུའུ༔ ༔ཕུང་པོ་བསྡུད༔ ཕག་ཞལ་ནག་མོའི་འུར་སྒྲ་ཕྱོགས་བཅུར་སྒྲོག༔ ཁམས་གསུམ་དབང་སྡུད་ཕྱོགས་བཅུར་དྲེགས་པ་འདུལ༔ གཉིས་མེད་ཧི༔ ཧཱུྃ་དུག་ལྔའི་རྟོག་པ་འཇོམས༔ སྤྱན་
གསུམ་ཁྲོ་གཉེར་རྣམ་ཐར་གསུམ་ལྡན་འཇིགས༔ མཆེ་བ་བཞི་གཙིགས་སྐྱེ་ཤི་རྩད་ནས་གཅོད༔ ཁམས་གསུམ་དབྱིངས་སྒྲོལ་ཞལ་གདངས་ལྗགས་འདྲིལ་བཞད༔ སྨིན་མ་སྨ་ར་དམར་སེར་ལོག་
རྟོག་བསྲེགས༔ དབུ་སྐྲ་ཁམས་ནག་དབང་དྲག་ཡེ་ཤེས་རྒྱས༔ ཡོན་ཏན་རབ་རྒྱས་ཡུམ་གྱི་དབུ་སྐྲ་སེར༔ དུག་ལྔ་མ་སྤངས་ཐོད་སྦྲུལ་རྒྱན་གྱིས་མཛེས༔ རྣམ་དག་ཡེ་ཤེས་རང་གསལ་དཔལ་ཆེན་
ཆས༔ རྒྱལ་བ་ཕ་རོལ་ཕྱིན་དྲུག་རུས་རྒྱན་སྤྲས༔ རྟག་ཆད་མཐར་མཛད་ཞབས་གཉིས་བརྐྱངས་བསྐུམ་འཁྲིལ༔ དབྱིངས་རིག་བདེ་སྟོང་ཟུང་འཇུག་མཁའ་གསང་སྦྱོར༔ དུག་གསུམ་སྐུ་གསུམ་
གར་གྱི་ཉམས་དགུས་བརྗིད༔ ཀུན་རྟོག་སྒྲིབ་གཉིས་ནགས་བསྲེགས་མེ་དཔུང་ཀློང་༔ བ་སྤུ་ཀུན་ཁྱབ་སྟོང་ཉིད་རྡོ་རྗེ་ཡི༔ ཚྭ་ཚྭའི་ཚོགས་འཕྲོ་ཟེར་ལྔ་གོ་མཚམས་བཏམས༔ ཡེ་ཤེས་སྐུ་མཆོག་འོད་

ཀྱི་ཕུང་པོ་གསལ༔ བདག་ཉིད་དཔལ་ཆེན་ཡབ་ཡུམ་ལུས་ཀྱི་བརྟེན༔ གདོད་ནས་ལྷུན་འགྲུབ་སྤྱི་བོར་རྒྱ་གྲམ་གསལ༔ རྐང་མཐིལ་རབ་མཉམ་རྡོ་རྗེའི་ས་གཞི་བདལ༔ ༔རྩིབས་གུར་རྡོ་རྗེ་དྲིལ་བུ་ར་
བས་སྤྲས༔ པགས་པ་རྡོ་རྗེ་གུར་དང་བླ་བྲེ་བཅས༔ སྐྲ་སེན་རྡོ་རྗེ་འཁོར་ལོ་མེ་འོད་འཕྲོ༔ བ་སྤུ་མེ་དཔུང་མདའ་ར་ཕྱོགས་ཀུན་བལྟམས༔ བསྲུང་བ་རང་བྱུང་འཁོར་ལོ་ལུས་ལ་རྫོགས༔ ཨོཾ་བཛྲ་
ཙཀྲ་ཛྭ་ལ་རཾ་རཀྵ་ཧཱུྃ༔ རྐང་མཐིལ་བསྒྲད་པ་རླུང་གི་དཀྱིལ་འཁོར་སྟེང༔ གསུམ་མདོ་གྲུ་གསུམ་མེ་ཡི་དཀྱིལ་འཁོར་འབར༔ དེ་སྟེང་ལྟོ་བ་ཟླུམ་ཆུའི་དཀྱིལ་འཁོར་སྟེང༔ སྙིང་ཁ་གྲུ་བཞི་ས་ཡི་དཀྱིལ་
འཁོར་རྣམས༔ སྒལ་ཚིགས་བརྩེགས་པ་རི་རབ་ལྷུན་པོ་ལ༔ རབ་ཏུ་མཐོ་བའི་མགོ་བོ་རི་རབ་བསྟོད༔ ཐམས་ཅད་མཉམ་ཉིད་ཐིག་ལེའི་ངང་དུ་གྲུབ༔ གཉིས་མེད་ལུས་ཀྱི་ཕོ་བྲང་སྙིང་ཁའི་དབུས༔
འདོམ་གང་ཀུན་ནས་ཁྲུ་བཞི་རྒྱུན་ལམ་སྒོ༔ པགས་པའི་ནང་རྩ་རིན་ཆེན་རྩིག་པ་ལྔ༔ ཤ་རྣམས་འདོད་ཡོན་ཚིལ་བུ་ཕ་གུ་སྣ༔ རྩ་ཕྲན་དྲྭ་བ་མཆིན་ཁྲི་དར་ཁ་མཛེས༔ སོ་རྣམས་མུ་ཏིག་མཆུ་གཉིས་

འུའུའུ༔ ༔སྐུད་པས་དམར༔ རྩིབས་མ་མདའ་ཡབ་རྩ་བརྒྱད་ཀ་བ་བཙུགས༔ རྩ་མདུད་ཀ་ཞུ་རྣ་བ་རྟ་བབས་བརྩེགས༔ སྨིན་མ་བྱ་རུ་སྙན་ཁུང་དྲིལ་བུ་འཁྲོལ༔ སྒྲ་རྣམས་དར་དཔྱངས་ཐོད་
པགས་གདུགས་སུ་འཁྱིལ༔ མིག་གཉིས་ཉི་ཟླ་ཚངས་བུག་ཏོག་ཏུ་གསལ༔ མ་འདྲེས་ཡོངས་རྫོགས་འོད་ལྔའི་རང་བཞིན་ཅན༔ ཐམས་ཅད་མ་བསྐྱེད་ལྷུན་གྲུབ་ཐིག་ལེའི་ངང་༔ བརྟེན་པ་རང་བྱུང་
ལུས་ཀྱི་ཕོ་བྲང་རྫོགས༔ བྷྲུྃ་རཏ་བཛྲ་ཛྷཱན་མཎྜལ་ཧཱུྃ༔ ལུས་ཅན་མ་ལུས་ཀུན་ཁྱབ་སངས་རྒྱས་ཞིང༔ རྩ་ཁམས་རླུང་དང་དྭངས་མ་སངས་རྒྱས་སྐུ༔ སྐྱེ་གནས་པདྨ་འདབ་བརྒྱད་དྲི་མ་མེད༔ རོ་
རྐྱང་ཁམས་ཀྱི་བྱེ་བྲག་ཉི་ཟླའི་གདན༔ ཨ་ཝ་དྷུ་ཏི་རང་བྱུང་བཅོམ་ལྡན་འདས༔ སྙིང་ནང་འདབ་བརྒྱད་དབུས་ཀྱི་དྭངས་མར་གསལ༔ ཧྲཱི༔ མ་ཧཱུྃ་ཨེཐམས་ཅད་ཀུན་གྱི་གསང་བ་རང་བྱུང་སེམས༔
ཤེས་རིག་རྒྱལ་པོ་ཀུན་བཟང་རྟ་མཆོག་དཔལ༔ ཆོས་ཅན་བྱ་བ་ཕག་མོ་ཀུན་བཟང་ཡུམ༔ སངས་རྒྱས་ཀུན་གྱི་བདག་ཉིད་དཔལ་ཆེན་པོ༔ སྤྱི་གཙུག་པདྨ་ཉི་ཟླའི་འོད་ལྔའི་དབུས༔ ཆེ་བའི་ཆེ་

མཆོག་བླ་མ་རྡོ་རྗེ་འཆང་༔ རང་རིག་རང་གསལ་རྡོ་རྗེ་དྲིལ་བུ་འཛིན༔ བདེ་ཆེན་ཡེ་ཤེས་མཁའ་འགྲོ་མཚོ་རྒྱལ་ཡུམ༔ རྡོ་རྗེ་ཐོད་ཁྲག་དང་བཅས་ཡབ་ལ་འཁྱུད༔ གཅེར་བུ་གཟི་མདངས་བདེ་བ་གང་
བའི་སྐུ༔ ནམ་མཁའི་མདོག་ཅན་སྒེག་བཞད་མཉེན་ལྕུག་འཁྲིལ༔ གསལ་འཚེར་ལྷུན་སྡུག་གཟི་བརྗིད་འོད་ཟེར་འཕྲོ༔ རིན་ཆེན་རུས་རྒྱན་ཅོད་པཎ་དུ་མས་མཛེས༔ དབང་རྫོགས་ཡེ་ཤེས་གཉིས་
མེད་ཆོས་སྐུར་གསལ༔ སྲོག་རྩའི་ཕྱོགས་བཞིར་རྩ་འདབ་བརྒྱད་པོ་ལ༔ གཟུགས་དང་ཚོར་བ་འདུ་ཤེས་འདུ་བྱེད་དང་༔ ས་ཆུ་མེ་རླུང་རང་བྱུང་རྣམ་དག་པ༔ ར་ཙ་ཧྲཱི༔ ཡ་ཧ་རི་ནི་ས་བརྒྱད༔ 
དྭངས་མའི་རྩ་ཁམས་རླུང་གསུམ་གཉིས་སུ་མེད༔ རྡོ་རྗེ་རིན་ཆེན་པདྨ་ལས་ཀྱི་རིགས༔ དཀར་སེར་དམར་ལྗང་རྟ་ཕག་རིགས་བཞི་ནི༔ རྒྱན་དང་ཆ་ལུགས་དཔལ་ཆེན་ཡབ་ཡུམ་བཞི༔ གཉིས་
མེད་འཁྲིལ་སྦྱོར་རིགས་ལྔས་དབུ་ལ་བརྒྱན༔ དུག་ལྔ་རྣམ་དག་ཞིང་ཁམས་ལྔ་རྫོགས་གསལ༔ ཧཱུྃ༔ ཏྲེ་ཧྲཱི༔ ཨཱ་ཡབ་ཀྱི་རང་བཞིན་ཏེ༔ མུཾ་ལཾ་ཏཱ་མཾ་ཡུམ་གྱི་རྩ་ཡིག་ཁམས༔ མ་མ་སྤྱན་མ་གོས་

འུའུའུ༔ ༔དཀར་སྒྲོལ་མ་ཡུམ༔ གཉིས་མེད་འཁྲིལ་སྦྱོར་རྡོ་རྗེ་རིན་ཆེན་དང་༔ པདྨ་རལ་གྲི་དྲིལ་བུ་གཡས་གཡོན་འཛིན༔ སྟོང་གསལ་རིག་པ་འོད་ལྔའི་དབུས་ན་བཞུགས༔ དབུས་ཀྱི་ཀུན་
བཟང་ཐུགས་ཀྱི་ཀུན་བཟང་རྟ་མཆོག་གི་ཐུགས་ནང་དུ་སླར་ཡང་ཀུན་བཟང་ཡབ་ཡུམ་འཁོར་བཅས་བསྐྱེད་རྒྱུ་ཡིན༔ འོད་ཟེར་ལས༔ འོད་ལྔའི་གུར་ཁྱིམ་འཇའ་འོད་ཟེར་དུ་འཁྲིགས༔ དབུས་ན་རང་རིག་རྒྱལ་པོ་ཆོས་ཀྱི་སྐུ༔ ཀུན་
བཟང་ཡབ་ཡུམ་མཐིང་ལ་འོད་དུ་འཕྲོ༔ ཕྱོགས་བཞི་རིགས་བཞི་ཡབ་ཡུམ་ཐིག་ལེར་གསལ༔ སྐུ་དང་ཡེ་ཤེས་གཉིས་མེད་དྭངས་མར་འཁྱིལ༔ དེ་ཡི་ཕྱི་རིམ་སེམས་དཔའ་ཡབ་ཡུམ་བརྒྱད༔ རང་
རང་རིག་པའི་སེམས་ལ་གཉིས་སུ་མེད༔ སྐུ་དང་ཡེ་ཤེས་འཇའ་འོད་ཐིག་ལེར་གསལ༔ སྙིང་གི་སྒོ་བཞི་འོད་ཀྱི་ཐིག་ལེ་བཞི༔ འཇོམས་བྱེད་བདུད་འདུལ་ཡབ་ཡུམ་མཐར་བྱེད་བརྒྱད༔ ཉི་ཤུ་རྩ་
བརྒྱད་སྐུ་དང་ཐིག་ལེ་ལས༔ མ་སྐྱེས་རྫོགས་པ་ཆོས་སྐུའི་ཕོ་བྲང་དུ༔ ཀུན་རྟོག་གློ་བུར་ལས་ཀྱི་རླུང་བསྡུས་ནས༔ བླ་མེད་མཆོད་པ་དམ་པ་འབུལ་བར་བགྱི༔ རཱུ་པ་ཤཔྟ་བྷནྡྷེ་རཱ་ས་སྤཪྴེ་ཧོ༔ དྷརྨ་

དྷརྟུ་པཱུ་ཙ་ཧོ༔ ཨ་མྲྀཏ་རཀྟ་བྷ་ལིངྟ་ཛྷཱ་ན་ག་ཎ་ཙཀྲ་ལ་ཁཱ་ཧི༔ ཁ་སྦྱོར་རླུང་གི་ཡེ་ཤེས་རྫོགས་པའི་དབང༔ རིག་པ་རང་བྱུང་ཡེ་ནས་བདག་འཇུག་བླངས༔ ཨོཾ་ཧཱུྃ་སྭཱ་ཧྲཱི༔ ཀཱ་ཡ་ཝཱཀྐ་ཙིཏྟ་ཛྷཱན་ཨ་བྷི་ཥིཉྩ་ཧཱུྃ༔ དབྱིངས་རིག་གཉིས་མེད་གཅིག་
ཏུ་འདྲེས་ནས་ནི༔ ཟང་ཐལ་དགོངས་པ་མཁའ་དབྱིངས་ཀློང་དུ་བཞག༔ འོད་ཕུང་ཆེན་པོའི་གོ་འཕང་མཆོག་ཐོབ་འགྱུར༔ སྐབས་སུ་ངལ་གསོ་ཡིད་ཀྱིས་གསང་སྔགས་བཟླས༔ ཨོཾ་ཧཱུྃ་ཏྲཱཾ་ཧྲཱི༔ ཨ༔ ཨེ་བཾ་ལཾརཾ་ཡཾ༔ ཡང་ཡང་བསྒོམ་པས་ཟག་བཅས་མངོན་དུ་འགྱུར༔ ཨོཾ་བྷོ་
དྷི་ཙིཏྟ་མ་ཧཱ་སུ་ཁ་ཛྙཱ་ན་དྷརྟ་ཨཱ༔ ཐིག་ལེ་རླུང་སེམས་མཆོད་པ་དངོས་སུ་བཞུགས༔ སྐབས་སུ་ངག་ཡིད་བཟླས་བ་འཇའ་འོད་དང་༔ རིང་བསྲེལ་སྣ་ལྔ་ཆར་དུ་འབབ་པར་འགྱུར༔ རང་བཞིན་སྟོང་གསལ་འོད་ལྔའི་ཀློང་དཀྱིལ་དུ༔ ངལ་གསོའི་རིག་བ་ནམ་མཁའི་དབྱིངས་སུ་གཏད༔
དབྱིངས་ཀྱི་ནང་དུ་རྡོ་རྗེ་ལུ་གུ་རྒྱུད༔ ཐིག་ཕྲན་ལུ་གུ་རྒྱུད་དུ་བལྟས་པ་ན༔ རྣམ་པར་དག་ཅིང་རྒྱུན་དུ་འབྲལ་མི་བྱ༔ རང་བཞིན་ཆོས་སྐུའི་བསྒྲུབ་པ་མ་ཧཱ་ཨོཾ༔ ས་མ་ཡ༔ རྒྱ་རྒྱ་རྒྱ༔ ཁྠཾ ཡོངས་སྐུ་འོད་གསལ་དཀྱིལ་འཁོར་ཆེན་པོ་རུ༔ རང་རིག་མཆོག་གི་དབང་བཞི་བླང་བའི་ཕྱིར༔ ལུས་ནི་རྣམ་སྣང་རླུང་
ནི་དར་བར་བྱ༔ ཡིག་དམིགསརླུང་སེམས་འདྲེས་པའི་བྱང་ཆུབ་སེམས༔ ཀླད་པ་དུང་ཁང་འོད་ལྔའི་ཕོ་བྲང་ནས༔ རང་བྱུང་འོད་ཟེར་བསྐལ་པའི་ཐོག་ལྟར་འཕྲོ༔ དབུས་ན་ཁྲག་འཐུང་བུདྨ་ཧེ་རུ་ཀ༔ སྤྱི་གཙུག་ཨ་ཝ་དྷུ་ཏིའི་

འུའུའུ༔ ༔ཁོང་སེང་དུ༔ ཀུན་ཏུ་བཟང་པོ་ཆེ་མཆོག་ཧེ་རུ་ཀ༔ ཕྱོགས་བཞི་རིགས་བཞི་ཐམས་ཅད་ཡབ་ཡུམ་བཅས༔ ཕྱི་རིམ་ཀེའུ་སེང་བཅུ་དྲུག་བདུད་སྒོ་བཞི༔ བདུད་བཞིར་རབ་
འབྱམས་སྒོ་མ་བཞི་དང་བཅས༔ ཐམས་ཅད་དཔལ་ཆས་དུར་ཁྲོད་བརྒྱད་དང་ལྡན༔ ཉམས་ཀྱི་གར་གུར་ཧཱུཾ་ཆེན་སྔགས་སྒྲ་སྒྲོགས༔ གསལ་སྟོང་རིག་པ་སྙིང་ནང་སྐུ་དང་འོད༔ གཉིས་མེད་འབྲེལ་
པས་ཐམས་ཅད་འོད་དུ་ཞུ༔ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ སྐབས་སུ་ངག་བཟླས་རྟག་ཏུ་རླུང་གིས་བཟླས༔ སྐུ་དང་ཐིག་ལེ་ཡེ་ཤེས་ཉིད་སུ་རྫོགས༔ དབྱིངས་དང་རིག་པ་རྡོ་རྗེ་ལུ་གུ་རྒྱུད༔ ལྟ་སྟངས་གསུམ་གྱིས་ནམ་མཁའི་དབྱིངས་ལ་གཏད༔ སྐབས་སུ་དབང་བཞིའི་རྒྱུན་ལ་
འབད་པ་ནི༔ བླ་མ་ཆེ་མཆོག་བདེ་གཤེགས་ལྷ་ཡི་སྐུ༔ ལྷུན་གྲུབ་ཡེ་ཤེས་ལྔ་ཡི་ངོ་བོ་ཉིད༔ བཅོས་མིན་རང་བྱུང་ཡེ་ཤེས་རྟེན་ཏུ་གསལ༔ སྐྱེ་འཆི་རྨི་ལམ་བར་དོ་རྣམ་པ་གསུམ༔ སྐུ་གསུམ་རང་གྲོལ་
ཞིང་དེར་སྦྱང་དུ་གསོལ༔ ཨོཾ་ཨཱཿཧཱུྃ་ཧྲཱི༔ གསོལ་བ་བཏབ་པ་ཡི༔ སྦྱོར་མཚམས་བདུད་རྩིའི་ཆུ་རྒྱུན་ནར་གྱིས་བྱུང་༔ སྤྱི་མགྲིན་སྙིང་ལྟེ་གསང་གནས་རིམ་གྱིས་གང་༔ རྩ་ཡིག་ཁམས་དང་རླུང་

སེམས་དཀྱིལ་འཁོར་བཞི༔ དྭངས་མ་འོད་ཀྱི་སྐུ་གསུམ་བྱིན་གྱིས་རློབས༔ སྙིང་ནང་བག་ཆགས་སྐབས་བཞིའི་དྲི་མ་སྦྱངས༔ ཀུན་གྱིས་ཡེ་ནས་བག་ཆགས་རྒྱུད་ལ་བཞག༔ སླར་ཡང་སྙིང་ནང་
འདབ་བརྒྱད་དྭངས་མའི་དབུས༔ གཉིས་ཆད་ཚུལ་ལ་ཨ་ཝ་དྷུ་ཏིར་བྱོན༔ རྟག་ཏུ་གཡོ་མེད་སྙིང་ལ་གནས་ནས་ཀྱང་༔ ཐུགས་སྲོག་དྭངས་མ་གསུམ་གྱི་ཐིག་ལེའི་འོད༔ མ་སྐྱེས་ཚོམ་བུའི་དབུས་སུ་
ཧཱུྃ་ཡིག་ནི༔ གཞོམ་མེད་ནཱ་དའི་སྒྲ་ནི་རབ་བསྐུལ་ཏེ༔ སྣང་སྲིད་དག་པའི་མཁའ་ཀློང་ནང་དབྱིངས་སུ༔ དཀར་འཇམ་རྩ་ནས་ཐིག་ལེ་རིག་མདངས་བལྟ༔ ཞི་ཁྲོའི་ཞིང་ཁམས་རང་བཞིན་དངོས་སུ་
མཐོང༔ བསྲེ་འཕོའི་གནད་ཟབ་ཉམས་མྱོང་ཅན་ལ་ལོངས༔ རོ་རྐྱང་རླུང་གཉིས་ལྟེ་བར་ཞུགས་ནས་སྙིམས༔ གཟུངས་འཛིན་སྙིང་པོ་སྙིང་དབུས་བསྐྱལ་ཤེས་ན༔ ཡུལ་ཤེས་གཉིས་པོ་འཛིན་མེད་རང་སར་གྲོལ༔ རྟོག་གཉིས་བྲལ་བའི་ཡེ་
མེད་རྒྱུན་བརྟན་ནས༔ རྟགས་དང་མཚན་ཉིད་མངོན་སུམ་ཉིད་དུ་འགྱུར༔ འཁྲུལ་པ་ཟད་ན་ཞག་བདུན་ཞིང་ཁམས་གྲོལ༔ སྐུ་དང་རིང་བསྲེལ་འཇའ་འོད་སྒྲ་ཆེན་འབྱུང་༔ དེ་བཞིན་མཆོག་གི་ལོངས་སྤྱོད་རྫོགས་སྐུ་ཡིན༔ གསང་ཆེན་བསྒྲུབ་ལ་བདག་འཇུག་མཐར་ཐུག་ཤོག༔ ས་མ་ཡ༔ རྒྱ་རྒྱ་རྒྱ༔ ཁྠཾ་དྷ་ཐཾཿ

འུའུའུ༔ ༔རྩེ་མོ་རྣམ་བཀོད་རྩ་ལ་སུམ་བརྒྱ་དང་༔ དྲུག་ཅུའི་དུས་ན་རྡོ་རྗེ་མཁའ་འགྲོ་དང་༔ ཡབ་ཡུམ་འཁྲིལ་སྦྱོར་ཆུ་ཁམས་རྣམ་པར་དག༔ རང་འདྲ་འཁོར་བཅས་གསལ་བཏབ་རླུང་སྦྱོར་
བསྒོམ༔ ཚངས་པའི་དབྱངས་ལེན་ཆོས་ཀྱི་དངོས་གྲུབ་ཐོབ༔ སྙིང་ཁ་དྲན་པ་རྣམ་བཀོད་ཕོ་བྲང་ནི༔ རྩ་འདབས་སོ་གཉིས་དབུས་སུ་ཀུན་སངས་རྒྱས་ཌཱ་ཀི་ཡབ་ཡུམ་གཉིས༔ བཟང་ནི༔ ནམ་མཁའི་ཁམས་དང་
སེམས་ཀྱི་རྟོགས་པ་དག༔ རང་འདྲའི་འཁོར་བཅས་གསལ་བཏབ་རླུང་སྦྱོར་བསྒོམ༔ ཟག་མེད་ཡེ་ཤེས་ལྔ་རྫོགས་ཆོས་སྐུར་ཐོབ༔ ལྟེ་བ་སྲིད་པ་སྐྱེ་མེད་ཕོ་བྲང་ནི་༔ རྩ་འདབ་དྲུག་ཅུ་རྩ་བཞིའི་
དབུས་ཉིད་དུ༔ མེ་ཁམས་དག་པ་པདྨ་མཁའ་འགྲོ་མ༔ ཡབ་ཡུམ་རང་འདྲའི་འཁོར་བཅས་གསལ་བསྒོམ་སྟེ༔ རླུང་རྩོལ་དྲག་པོ་སྲོག་རྩོལ་དབུ་མར་ཞུགས༔ ཁམས་ཀྱི་སྙིགས་མ་མེས་ཞུ་བདེ་དྲོད་
འབར༔ གསང་བ་བདེ་བས་མྱོང་བྱེད་རྩ་འདབས་ནི༔ ཉི་ཤུ་རྩ་བརྒྱད་དབུས་ན་རླུང་གི་ཁམས༔ རྣམ་པར་དག་པ་ལས་ཀྱི་མཁའ་འགྲོ་མ༔ རང་བྱུང་དང་མཚུངས་འཁོར་གྱིས་བསྐོར་བ་ལ༔ རླུང་

སྦྱོར་དང་བཅས་སེམས་གཏད་བསྒོམ་པ་ཡིས༔ ཐུར་སེལ་ཁེངས་ཞིང་བདེ་བ་ཆེན་པོ་འབར༔ འདུ་བ་གསུམ་འབྱུང་མངོན་ནམ་རྗེས་དྲན་ཐོབ༔ རྟགས་བཅུ་ཡོན་ཏན་བརྒྱད་ལ་དབང་བསྒྱུར་ནས༔
སྣ་ཚོགས་འཕྲིན་ལས་སྣ་ཚོགས་འགྲུབ་པར་འགྱུར༔ ཧྲཱིཿཔ་ཧ་རི་ནི་ས་རཱ་ཙ་ཧྲཱི༔ ཡ་ཙིཏྟ་ཧྲིང་ཧྲིང་ཛ་ཛ༔ ངག་དང་ཡིད་ཀྱིས་བཟླས་པས་དངོས་གྲུབ་ཀུན༔ སྟོན་གྱི་ལོ་ཐོག་རབ་ཏུ་རྒྱས་པ་བཞིན༔ འབད་མེད་ལྷུན་གྲུབ་ཡོན་ཏན་ཀུན་རྫོགས་འགྱུར༔
འདི་ནི་སྤྲུལ་སྐུའི་སྒྲུབ་པ་ཨེ་མ་ཧོ༔ ས་མ་ཡ༔ རྒྱ་རྒྱ་རྒྱ༔ དེ་ནས་མཆོག་གིས་ལས་ལ་སྦྱར་བ་ནི༔ སྤྱི་གཙུག་བླ་མ་ཡབ་ཡུམ་གཉིས་མེད་པའི༔ གནས་བཞིར་འཁོར་ལོ་པདྨ་རྡོ་རྗེ་དང་༔ ཉི་མ་ཟླ་སྟེང་ཨོཾ་ཨཱཿཧཱུྃ་ཧྲཱིཿམ༔ དཀར་དམར་
མཐིང་ཁ་དམར་སེར་འོད་དུ་འབར༔ གཉིས་མེད་སྦྱོར་མཛད་འོད་ཀྱི་འཕྲོ་འདུ་ཡིས༔ བུམ་གསང་བདེ་ཆེན་ཡེ་ཤེས་དབང་བཞི་བླང་༔ སྔགས་ཀྱི་རྒྱལ་པོ་ངག་དང་ཡིད་ཀྱིས་བཟླ༔ ཨོཾ་ཨཱཿཧཱུྃ་ཧྲཱི༔མ་ཧཱ་གུ་
རུ་པདྨ་ཐོད་ཕྲེང་རྩལ༔ བཛྲ་ས་མ་ཡཱ་ཛ༔ སིདྡྷི་ཕ་ལ་ཧཱུྃ་ཨཱ༔ རང་གི་གནས་བཞི་འོད་ཀྱང་རབ་ཏུ་སྦྱངས༔ སྒྲིབ་བཞི་དག་ནས་སྐུ་དང་ཡེ་ཤེས་རྒྱས༔ སྐུ་བཞིའི་འབྲས་བུ་མངོན་དུ་གྱུར་པར་

འུའུའུ༔ ༔ལྕབསམ༔ དེ་ནི་རྟག་ཏུ་ཕ་ཡེངས་ཐུན་བཞི་རུ༔ བསྒོམ་དང་བཟླས་པས་མཆོག་གི་དངོས་གྲུབ་ཐོབ༔ རྗེས་སུ་གུ་རུ་ཡབ་ཡུམ་སྦྱོར་བའི་བཅུད༔ དཀར་དམར་འདྲེས་པ་འོད་ལྔའི་དྭངས་མ་ཉིད༔ བདག་ཉིད་དཔལ་
གྱི་སྤྱི་གཙུག་ནང་ཞུགས་ཏེ༔ བུམ་པའི་དབང་ཐོབ་བདེ་བའི་ཡེ་ཤེས་རྒྱས༔ མགྲིན་པའི་ནང་ཞུགས་གསལ་བའི་ཉམས་དང་ལྡན༔ སྙིང་ནང་ཞུགས་པས་རྟོག་མེད་ཆོས་སྐུ་ཐོབ༔ ལྟེ་བའི་ནང་ཞུགས་
ལུས་ཀུན་ཁྱབ་པ་ཡིས༔ དབྱེར་མེད་ལྷན་སྐྱེས་རིག་པའི་རྩལ་དབང་རྫོགས༔ གསང་སྔགས་རྒྱལ་པོ་བརྒྱ་འམ་སྟོང་དུ་བཟླས༔ མཐར་ན་རྗེ་བཙུན་བླ་མ་ཡབ་ཡུམ་གཉིས༔ སྐུ་ལྔ་ཡེ་ཤེས་ལྔ་རྫོགས་འོད་དུ་འབར༔
རྟ་མགོ་ནང་ཞུགས་བདེ་ཆེན་འཁོར་ལོར་བྱོན༔ དགའ་བ་ཆེན་པོ་བླ་མའི་སྐུ་དང་བསྲེ༔ མགྲིན་པའི་གནས་སུ་ལོངས་སྤྱོད་འཁོར་ལོར་བྱོན༔ མཆོག་ཏུ་དགའ་ཆེན་བླ་མའི་གསུང་དང་བསྲེ༔ སྙིང་
གི་ནང་དུ་འདབ་བརྒྱད་དབུས་སུ་བྱོན༔ བརྟན་པར་བཞུགས་པས་ལྷན་ཅིག་སྐྱེས་དགའ་མཆོག༔ བླ་མའི་ཐུགས་དང་རང་གི་སེམས་ཉིད་བསྲེ༔ སོ་སོར་མ་ཡིན་ཐ་དད་མེད་པར་བསྒོམ༔ ཡབ་

ཡུམ་སྐུ་གསུང་ཐུགས་དང་སྦྱོར་མཚམས་ནས༔ གོང་འོག་མར་མེ་གཅིག་ལ་གཉིས་ཆད་ཀྱི་ཚུལ་དུ་བསམ་མོ༔ དྭངས་མའི་འོད་ཟེར་ཉི་མ་འཆར་ཁའི་ཟེར༔ འོད་ལྔའི་རྣམ་པས་སྒོ་གསུམ་སྨིན་ཅིང་གྲོལ༔ རྩ་རླུང་ཐིག་ལེ་
སངས་རྒྱས་སྐུ་གསུམ་དུ༔ མུན་ལ་སྣང་བ་ཇི་བཞིན་གསལ་བྱས་པས༔ དགའ་བྲལ་ཆེན་པོ་དོན་གྱི་སངས་རྒྱས་ཐོབ༔ དེ་ཉིག་རྟག་ཏུ་སྙིང་གི་ནང་ཞུགས་ནས༔ བྱིན་གྱིས་བརླབ་ཕྱིར་ཁ་སྦྱོར་རླུང་དང་སྦྱོར༔ ཁ་སྣ་ཀུན་ནས་ནམ་མཁའི་
བདུད་རྩི་འཐུང༔ བླ་མའི་ཐུགས་གསང་འོད་ལྔའི་ཐིག་ལེ་རུ༔ མཆོད་བསྟོད་བཟའ་ཚོགས་ཀུན་ནས་མཉེས་པར་བྱས༔ ཉལ་དུས་ཐིག་ལེའི་ནང་དུ་དབྱིངས་སུ་ཉལ༔ ལྡང་དུས་ཐིག་ལེའི་ནང་དུ་བདེ་བར་ལྡང༔ སྤྱོད་ལམ་ཐམས་ཅད་ཐིག་ལེའི་ཀློང་དུ་བྱ༔ ཐིག་ལེ་དབྱིངས་སྒྲོན་རྡོ་རྗེ་ལུ་གུ་རྒྱུད༔ ཨར་ལ་གཏད་
པའི་སྒྲུབ་པ་ཆེན་པོའོ༔ ལས་སྦྱོར་ཀུན་གྱི་མཐར་ཐུག་རྫོགས་པ་ཆེ༔ འཇའ་ལུས་ཕུང་པོ་འོད་ཀྱི་རྣམ་པར་གྱུར༔ འདི་ནི་མཉམ་བཞག་མཆོག་ཏུ་གྱུར་པ་སྟེ༔ རྟག་ཏུ་ཉམས་སུ་བླངས་བས་རྫོགས་སངས་རྒྱས༔ སྙིང་གི་ཡང་ཏིག་གསང་བ་ཐུགས་ཀྱི་གཏེར༔ འདི་ལས་གཞན་དུ་ཡོད་དོན་ར་ཀན༔ ཚོགས་ཀྱི་
ལས་སྦྱོར་རྫོགས་སོ་ས་མ་ཡཱ༔ ས་མ་ཡཱ༔ རྒྱ་རྒྱ་རྒྱ༔ ལམ་བོགས་དབྱུང་བ་གསང་བའི་དབང་གི་ལམ༔ གཏུམ་མོ་བདེ་དྲོད་རང་བྱུང་བྱིན་རླབས་ནི༔ ལུས་གནད་རྣམ་སྣང་ཆོས་བདུན་བཅའ་བྱ་སྟེ༔ རླུང་རོ་ཕྱིར་

འུའུའུ༔ ༔བསལ་སྟོང་ར་འཁྲེལ་ཚག་བསྒོམ༔ མེ་ཐབས་དྲུག་བཅིངས་བཅས་ལ་སྟོང་ར་བསྒོམ༔ དབང་ཆེན་ཡབ་ཡུམ་གང་རུང་སྐུར་གསལ་བའི༔ ཕྱི་ནི་དར་ཚོན་གུར་ཁང་ཕུབ་འདྲ་ལ༔
ནང་དུ་ཡུམ་ཆེན་ཤེས་རབ་ཕ་རོལ་ཕྱིན༔ ཨ་ཝ་དྷུ་ཏི་སྦ་ལུགས་འབྲིང་པོ་ཙམ༔ ཕྱི་དཀར་སྐུ་ཡི་རྡོ་རྗེ་བདེ་བ་རྒྱས༔ ནང་དམར་གསུང་གི་རྡོ་རྗེ་གསལ་མདངས་ལྡན༔ དབུས་ཀྱི་ནམ་མཁའ་མཐིང་
གསལ་དྭངས་མ་ནི༔ ཐུགས་ཀྱི་རྡོ་རྗེ་སྐྱེ་མེད་ཀ་དག་སྐུ༔ དེ་དབུས་ཡེ་ཤེས་རྡོ་རྗེ་དྭངས་མ་ལྔ༔ གསལ་འཚེར་བཀྲག་ལ་ཉམ་ང་དཔེ་ཟླ་བྲལ༔ རིག་པ་ཡེ་ཤེས་ལྔ་དག་རྟག་ཏུ་བསྒོམ༔ དབུ་མའི་
ཚད་ནི་སྤྱི་གཙུག་ཚངས་བུག་ནས༔ ལྟེ་འོག་སོར་བཞི་འཕྱང་བའི་བར་དུའོ༔ ཁ་སྦྱོར་རླུང་བཟུང་རིག་པ་འོད་གསལ་ངང༔ རྟག་ཏུ་གཏད་པས་འོད་གསལ་ཆོས་ཉིད་རྟོག༔ འགྱུ་བ་རང་དྭངས་འཁོར་
བ་ཟད་པའི་རྟགས༔ གཡས་རླུང་རྫོགས་རིམ་ནས་འཆར་ངོས་འཛིན་ཏེ༔ ས་ལས་དུ་བ་ཆུ་ལས་སྨིག་རྒྱུ་ཉིད༔ མེ་རླུང་མེ་ཁྱེར་རླུང་ལས་མར་མེའོ༔ གཡོན་རླུང་བསྐྱེད་རིམ་ལ་བརྟེན་འཆར་བ་ནི༔

རླུང་ལས་འབར་བ་ཆུ་ལས་ཟླ་བའི་ཉི༔ མེ་ལས་ཉི་མ་ས་ལས་སྒྲ་གཅན་ཏེ༔ བརྒྱད་པོ་ངེས་ལྡན་རླུང་བཅུའི་ནམ་མཁའ་དང་༔ ཡེ་ཤེས་རླུང་གཉིས་ཁྱབ་བྱེད་ཡིན་པས་ན༔ གློག་དང་ཐིག་ལེ་ཉིན་
མཚན་གཉིས་ཀར་རྒྱུ༔ དབྱིངས་ཀྱི་ནང་དུ་འོད་སྐོར་ཐིག་ལེ་དང་༔ ཡེ་ཤེས་མིག་དང་ཐིག་ལེ་མ་བྲལ་ན༔ འདི་ནི་གཅིག་ཆོག་རྒྱལ་པོ་དོན་གྱི་གནད༔ ཚེ་ལུས་གཅིག་གི་སངས་རྒྱས་འགྲུབ་པ་ཡིན༔
ས་མ་ཡཱ༔ རྒྱ་རྒྱ་རྒྱ༔ ལུས་གནད་མེ་ཐབས་དྲུག་བཅིངས་དབུ་མའི་མཐར༔ རོ་རྐྱང་གཉིས་ནི་ཡར་སྣ་སྣ་བུག་གནས༔ མར་སྣ་ལྟེ་འོག་དབུ་མའི་ནང་དུ་ཆུད༔ རྩེ་མོ་རྣམ་བཀོད་རྩ་འདབ་སུམ་བརྒྱ་དང་༔ 
དྲུག་ཅུ་གདུགས་ཀྱི་རྩིབས་མ་ལྟ་བུར་ཤར༔ མགྲིན་པ་རོ་འདུས་རྩ་འདབ་བཅུ་དྲུག་པ༔ བུམ་སྐེ་དྲྭ་བས་སྦྲེལ་བ་བཞིན་དུ་གནས༔ སྙིང་ཁ་དྲན་པ་རྣམ་བཀོད་སུམ་ཅུ་གཉིས༔ པདྨ་འདབ་མ་བརྒྱད་པ་
ལྟ་བུར་གནས༔ ལྟེ་བ་སྲིད་པ་སྐྱེད་བྱེད་དྲུག་ཅུ་བཞི༔ གསེར་གྱི་ཁྲིའུ་ཐག་ལ་བཀྲམ་པ་ལྟར༔ གསང་བ་བདེ་བ་མྱོང་བྱེད་རྩ་འདབ་ནི༔ ཉི་ཤུ་རྩ་བརྒྱད་འདབ་གཤོག་བརྐྱངས་འདྲ་ལ༔ གཤང་སྒོ་

འུའུའུ༔ ༔རླུང་གི་དཀྱིལ་འཁོར་ཡི་གེ་ཡཾ༔ འབྱེད་འཛུམ་བྱས་པས་སུམ་མདོའི་ཧཾ༔ལ་ཕོག༔ དེ་སྟེང་རཾཿལས་འབར་བའི་མེ་ཆེན་འཕྲོས༔ ལྟེ་བའི་རྩ་མདུད་དབུས་ན་བཞུགས་པ་ཡི༔ པདྨ་
མཁའ་འགྲོ་བདེ་ཆེན་མེ་རུ་འབར༔ བདུད་རྩིའི་རྒྱུན་བབས་རྩ་ཁམས་ཡེ་ཤེས་རྒྱས༔ དེ་བཞིན་འཁོར་ལོ་རིམ་པར་སྤར་ཞིང་བསྒོམ༔ ལུས་ཀྱི་འཁྲུལ་འཁོར་གཙུགས་ཤིང་གཏུན་ཤིང་དང་༔ ཡན་
ལག་བརྐྱང་བསྐུམ་འདེབས་པས་བསྐོར་ཕྱོགས་བཞི༔ ཐམས་ཅད་ཀུན་ལ་སྦྱར་ཏེ་ཤེས་པར་བྱ༔ བདེ་དྲོད་ཡེ་ཤེས་འབེབས་པའི་ལས་སྦྱོར་ཡིན༔ ས་མ་ཡཱ༔ རྒྱ་རྒྱ་རྒྱ༔ རྗེས་ཐོབ་ཨ་འཐས་ཡུལ་འཛིན་
སྐྱེས་པ་ན༔ རིག་པ་ཁོག་ཞུགས་ཚུལ་གྱིས་ཡེངས་མེད་གཏད༔ འཁོར་བར་སྐྱེ་བའི་རྒྱུ་ནི་བག་ཆགས་ཏེ༔ བག་ཆགས་བདེ་ཆེན་སྒྱུ་མའི་རྣམ་འགྱུར་འདྲ༔ རྟག་པར་ཡོད་ན་འགྱུ་བ་ཅི་ཕྱིར་སྲིད
མི་རྟག་ཡིན་པས་ཐམས་ཅད་འགྱུར་བ་ཡིན༔ དེ་ལ་ཡི་མུག་སྐྱིད་ལུག་མི་བྱ་སྟེ༔ ཆགས་མེད་འཁྲི་བ་བཙན་ཐབས་རྦད་ཀྱིས་བཅད༔ དགོས་སོ་ཞན་ལོག་བློ་སྣ་ཧྲིལ་གྱིས་བསྟུང༔ རྟག་ཏུ་མི་འགྱུར་

ཐིག་ལེ་གཅིག་ཏུ་བལྟ༔ རབ་ཏུ་དགའ་བས་སྤྲོས་པས་སེམས་གསོ་ཞིང་༔ ལྟོ་གོས་རྒྱུ་བ་ཙམ་གྱིས་ཆ་རྐྱེན་བསགས༔ གནས་མལ་རི་ཁྲོད་ལུང་སྟོང་དབེན་པ་འགྲིམ༔ རྫས་དང་ལོངས་སྤྱོད་ཟང་ཟིང་
རྨི་ལམ་གྱི༔ རྣམ་པ་ཡིན་ཕྱིར་འདོད་འདུན་ལིང་གིས་བོར༔ དེ་ནི་རྗེས་ཐོབ་ལམ་གྱི་བོགས་འདོན་ཡིན༔ ས་མ་ཡཱ༔ རྒྱ་རྒྱ་རྒྱ༔ ནུབ་མོའི་རྣལ་འབྱོར་རིམ་པར་བསྒྲུབ་པ་ནི༔ བདེ་བའི་མལ་དུ་སྔས་མགོ་
བྱ་བར་བཅའ༔ གཞོག་གཡས་འོག་བཅུག་གོས་སྲབ་རན་པར་གྱོན༔ རྣམ་གཡེང་བློ་བོར་གྲོས་དང་གཏམ་ཐག་བཅད༔ དེ་ནས་སྙིང་ནང་འོད་ཀྱི་ཐིག་ལེ་ལ༔ ཡིད་ཆེས་བཅས་ཏེ་སངས་རྒྱས་འདི་ག་
ཡིན༔ བདེ་གཤེགས་བཞུགས་པའི་ཞིང་ཁམས་འདི་ཉིད་ཡིན༔ དམ་ཆོས་ཡོན་ཏན་རྩལ་སྣང་འདི་ཀ་ཡིན༔ སྡིག་སྦྱངས་དགེ་སྤེལ་དགེ་འདུན་འདི་ཉིད་ཡིན༔ འདི་ཉིད་སྐྱབས་དང་སྐྱོབ་པ་གཅིག་པུ་
ཉིད༔ འདི་ཉིད་བདག་ཡིད་དག་པ་ཆེན་པོ་ཡིན༔ འདི་ཉིད་གཙང་བྱས་གདོད་མའི་ཡེ་ཤེས་ཉིད༔ འདི་ཉིད་བདེ་ཆེན་མི་འགྱུར་ཡི་དམ་ལྷ༔ འདི་ཉིད་མི་འགྱུར་སངས་རྒྱས་མཉམ་སྦྱོར་ཡིན༔ མཐའ་

འུའུའུ༔ ༔གྲོལ་ཀློང་ཡངས་རྒྱལ་བའི་དཀྱིལ་འཁོར་ཡིན༔ འབྲལ་མེད་སྣང་བ་ཐེབ་བདུན་ཙམ་དུ་གཏད༔ དེ་རྗེས་གཉིད་དང་བསམ་གཏན་བསྲེ་བ་གནད༔ སྣང་བ་འདི་དག་རྟག་པ་མ་ཡིན་ཏེ༔
ཐོག་མ་མེད་ནས་འགྱུར་དང་འཛིན་པ་ལ༔ དེ་ཉིད་མ་ཤེས་འཁྲོལ་དང་འཛིན་པ་ཡིན༔ ཀུན་ཏུ་མནར་བའི་འགྲོ་རྣམས་སྙིང་རེ་རྗེ༔ བདག་གིས་བླ་མེད་བྱང་ཆུབ་མཆོག་ཞུགས་ནས༔ འོད་ཀྱིས་འགྲོ་
ལ་ཕན་པའི་དོན་བསྒྲུབ་ཀྱིས༔ མཉམ་དུ་སེམས་བསྐྱེད་གཉིད་དུ་ཐིམ་ཐིམ་ཚེ༔ འབྱུང་བ་ས་ཉིད་ས་ལ་ཐིམ་པ་སྟེ༔ ཆུ་ཉིད་ཆུར་ཐིམ་མེ་ཉིད་མེ་ལ་ཐིམ༔ རླུང་ཉིད་རླུང་ཐིམ་རང་སར་དྭངས་པ་ལ༔ 
བསྐྱེད་དང་བསྡུ་བས་ཅི་ཕན་རང་སར་ལྷོད༔ དེ་ནི་ནང་གི་འབྱུང་བ་ས་ཡི་ཁམས༔ ལྕི་ཞིང་འཐས་པས་ཡོར་སོར་ཆུ་ལ་ཐིམ༔ དྲོད་ཀྱི་ཤུགས་བྱུང་མེ་ཡང་རླུང་ལ་ཐིམ༔ སྨྲ་བརྗོད་རྒྱུན་ཆད་དབུགས་
ཀྱི་རྒྱུ་བ་ནུབ༔ རླུང་ཉིད་ནམ་མཁའ་ཡིད་ཀྱི་ཁམས་ལ་ཐིམ༔ ཅུང་ཟད་སྐད་མེད་བདེ་བར་ལྷན་གྱིས་སོང༔ ཡིད་དང་ནམ་མཁའ་འོད་གསལ་ཐིག་ལེར་ཐིམ༔ དྲན་པས་ཟིན་ན་རྨི་ལམ་དེ་གར་དག༔

འོད་གསལ་ལྷ་པའི་ཆོས་སྐུའི་དབྱིངས་སུ་གྲོལ༔ བར་དོའི་མིང་མེད་ཀ་དག་ལྷུན་གྱིས་གྲུབ༔ རིག་རྩལ་དབྱིངས་ལ་མངོན་སུམ་ཡེ་ཤེས་ཀྱིས༔ ཁམས་བདེ་ལུས་ཡང་དྭངས་མ་འཛག་པ་མེད༔ རྗེས་
ཐོབ་བར་སྣང་བདེ་ཆེན་ཉིད་དུ་འཆར༔ དགེ་སྦྱོར་འཇུག་སྤྲོ་ཆོས་ལ་དད་པ་ཐོབ༔ འགྲོ་ལ་བརྩེ་བའི་སྙིང་རྗེ་རང་ཤུགས་འཆར༔ འོད་གསལ་ཟིན་པས་མཚན་སྣང་འཁྲུལ་རྒྱུན་ཆད༔ དེ་ལ་རྟག་ཏུ་
སངས་རྒྱས་མཉམ་སྦྱོར་གྱིས༔ དགོངས་པ་སྙིང་ཏིག་སྤྲོས་མེད་གཅིག་ཤེས་གྲོལ༔ ལ་བཟླ་རྫོགས་སངས་རྒྱས་པའི་ཐབས་ཆེན་པོ༔ འཕོ་བ་མཆོག་དང་ཡེ་ཤེས་ཚེ་སྒྲུབ་ཡིན༔ འདི་ལས་ཟབ་པའི་
གདམས་པ་བསྟན་པ་མེད༔ ས་མ་ཡཱ༔ རྒྱ་རྒྱ་རྒྱ༔ གལ་ཏེ་ལས་ཀྱི་རླུང་གིས་དབུགས་བསྐྱོད་དེ༔ རོང་རྐྱང་རྩ་ཁམས་རླུང་དང་སྟོངས་པ་ན༔ རྨི་ལམ་སྣ་ཚོགས་དེ་བཞིན་སྣང་བ་འཆར༔ སད་ཚེ་ཡང་དང་
ཡང་དུ་འདུན་པ་གཏོང༔ ཐམས་ཅད་རྨི་ལམ་ཡིན་ཏེ་བདེན་པ་མེད༔ རྨི་ལམ་འདི་ནི་འཁོར་བའི་ས་བོན་ཏེ༔ འདི་ཉིད་རང་རིག་ཆོས་ཀྱི་སྐུ༔ ཡིན་པར་ཐག་ཆོད་དྲན་པས་སྤོབས་པ་བསྐྱེད༔ ཉིན་

འུའུའུ༔ ༔ལྕཔར་སྣང་བ་དཀར་དམར་བདེ་སྡུག་ཀུན༔ རྨི་ལམ་དུས་ཀྱི་སྣང་བ་ཉིད་དང་མཚུངས༔ སད་དུས་གྲུབ་པ་མེད་པ་ཤེས་པ་ན༔ འཁོར་བ་རྨི་ལམ་འདྲ་བའི་ཆོས་རྣམས་ལ༔ ཆགས་ཞེན་
འཁྲི་བ་བཅད་ལ་འོད་གསལ་བསྒོམ༔ གོམས་ན་ཆགས་སྡང་རྟོག་པ་རིམ་གྱིས་གྲོལ༔ དེ་དག་གནད་ཀྱི་གལ་མདོ་གེག་སེལ་ཡིན༔ ས་མ་ཡ༔ རྒྱ་རྒྱ་རྒྱ༔ གལ་ཏེ་ལུས་དང་ལོངས་སྤྱོད་ཀུན་ལ་ཡང་༔
ཆགས་ཤིང་ཞེན་ན་སྒྱུ་ལུས་ཆགས་མེད་གཏོར༔ འདོད་དགུའི་དཔལ་དུ་འབྱུང་བར་བསམ་ལ་སྦྱིན༔ མཆོད་དང་སྦྱིན་པས་ཆགས་ཞེན་འཁྲི་བ་ཟད༔ མཐར་ཐུག་སྐྱེ་མེད་ཆོས་སྐུའི་ཐིག་ལེ་འབྱོངས༔ 
མཐོང་དུས་ཀུན་བཟང་ཆོས་སྐུར་བག་ཆགས་ཟད༔ འདི་ནི་བོགས་འདོན་ཡང་དག་གེགས་སེལ་ཡིན༔ ཡང་དང་ཡང་དུ་མ་ཡེངས་ཐུན་མཚམས་སྦྱངས༔ ས་མ་ཡཱ༔ རྒྱ་རྒྱ་རྒྱ༔ གལ་ཏེ་ཁམས་ཀྱི་བཅུད་
འཕེལ་འཛག་པ་ན༔ ཆགས་ཞེན་དག་གིས་བར་དུ་མ་གཅོད་ན༔ ཞེན་ལོག་སྐྱོ་ཤས་ཁམས་ཀྱི་ཟས་བཅུད་ཡིན༔ གཅིག་པུར་འདུག་ཅིང་བསྒོམ་དང་རླུང་ལ་སྦྱངས༔ དེ་ཡིས་མ་འབྱོངས་བསྲེག་

གཏོར་ཇི་བཞིན་དུ༔ ཆགས་པ་སྤྱད་ན་ཆགས་བྲལ་སངས་རྒྱས་ཐོབ༔ དེ་ནི་བླ་མེད་ཡང་གསང་རྒྱུད་ཀྱི་དོན༔ གེགས་སེལ་བོག་འདོན་མཆོག་གི་ལམ་ཡིན་ནོ༔ ས་མ་ཡ༔ རྒྱ་རྒྱ་རྒྱ༔ དུས་ནི་འཁྲུལ་གྲོལ་ཤན་དབྱེ་གནད་དོན་སྟེ༔
གཟུང་འཛིན་སྣང་བ་ཕྲ་རགས་ལོག་པའི་ལམ༔ གྲོལ་ན་དམ་པ་སྲེག་མེད་ཡེ་ཤེས་ཉིད༔ ཆོས་ཉིད་མངོན་སུམ་སྣང་བ་བཞི་པོ་ཡིན༔ ཚད་ནི་གནས་སྐབས་རྨི་ལམ་རྗེས་ཐོབ་སྟེ༔ ལས་སྣང་དག་པའི་
ཡེ་ཤེས་གཟུགས་བརྙན་དེ༔ སྐྱེ་བ་འདི་ལ་འཕོ་བའི་སྐུ་མཆོག་ཐོབ༔ དེ་ལྟར་མ་གྱུར་སྦྱང་བའི་ལམ་ཞུགས་རྣམས༔ ཉམས་མྱོང་རང་དག་རྟོགས་པའི་གདེངས་ལྡན་ནི༔ ཆོས་ཉིད་འོད་གསལ་བར་དོ་
དང་པོར་གྲོལ༔ ཀུན་བཏགས་གསང་སྔགས་བསྐྱེད་རིམ་ལས་འདས་ཤིང་༔ རྫོགས་རིམ་ལྷ་སྐུ་སློབ་པའི་ཟུང་འཇུག་ཉིད༔ ཞི་ཁྲོའི་རང་སྣང་ཤར་དུས་གྲོལ་བར་འགྱུར༔ གང་གི་རྨི་ལམ་སྒྱུ་མ་
འབྱོངས་གྱུར་ན༔ སྐྱེ་བ་སྤྲུལ་སྐུའི་ཞིང་དུ་ཚེ་འཕོས་ནས༔ ལམ་བསྒོམ་ལས་ཀྱི་འཕྲོ་དང་ལྡན་པར་འགྱུར༔ ཡུལ་དང་མིང་དང་བག་ཆགས་ལ་ཞེན་ཏེ༔ མངལ་སྒོམ་འཇུག་ལྡོག་རུ་ལོག་མ་དྲན་ན༔

འུའུའུ༔ ༔སྐྱོ་ཤས་ངེས་འབྱུང་དྲག་པོ་ལ་བརྟེན་ནས༔ དཀོན་མཆོག་གསུམ་ལ་སྙིང་ནས་སྐྱབས་སུ་མཆི༔ སྐྱེ་མང་བརྒྱུད་ནས་ནམ་ཞིག་དུས་སུ་གྲོལ༔ གལ་ཆེན་འཁོར་བ་སྤང་བའི་དུས་ཀྱི་
ཚེ༔ སྡུག་བསྔལ་བདེ་བར་འཛིན་པར་མ་བྱེད་ཅིག༔ ཞེན་སྣང་ཕྲ་མོའང་བར་དོའི་འཇིགས་སྐྲག་བསྐྱེད༔ སྙིང་ནས་ཆོས་ལ་སེམས་གཅིག་རྗེས་འཇུག་རྣམས༔ དེ་ལྟར་རྩ་བ་ཡན་ལག་དམ་ཚིག་གི༔
རིམ་པ་ཀུན་དང་ལམ་ལ་རབ་སྦྱངས་ནས༔ དབང་བཞི་ཡེ་ཤེས་སྐུ་བཞིའི་འབྲས་བུ་ལ༔ སོམ་ཉི་མེད་པའི་ངེས་པ་ཐོབ་པར་འགྱུར༔ འདི་ནི་རྒྱུད་ཀུན་རྩ་བ་སྙིང་པོའི་བཅུད༔ དུས་མཐར་སྔགས་
འཆལ་ཆོས་ལོག་འགྲོ་བའི་དུས༔ རྩ་རླུང་གནད་ལ་གོམ་སྟོབས་བསྐྱེད་པ་ཡི༔ ཤེས་རབ་བློ་ལྡན་སྦྱངས་པའི་ལས་འཕྲོ་ཅན༔ བེ་རོ་ཁྱོད་དང་སྨོན་ལམ་ལྷན་གཅིག་པའི༔ ཚ་རོང་རྒྱལ་མོའི་སྐྱེ་མཐའ་
དེ་ལ་སྤྲོད༔ ལུང་བསྟན་མིང་དང་ཤ་ཡི་མཚན་མ་རྣམས༔ གཞན་གྱི་ཤེས་མིན་གབ་རྒྱ་ཅན་ནས་གསལ༔ ཟབ་མོའི་གཏེར་འདིར་འདོན་པའི་དུས་ཚོད་ནི༔ ད་ནས་ལོ་ནི་དགུ་བརྒྱ་གོ་བརྒྱད་དུ༔

བྱང་ཕྱོགས་ཁ་བ་ཅན་གྱི་ས་ཕྱོགས་འདིར༔ འགོང་པོ་སྤུན་དགུའི་བསྟན་པ་སོ་སོར་འཛིན༔ དེ་དུས་བླ་མ་མི་དཔོན་བདུད་དབང་འགྲོ༔ བདུད་ཀྱིས་རྒྱུད་བསྐུལ་ལོ་མང་འཁྲུགས་པ་བྱེད༔ མི་ཡི་སྙིང་
ལ་འགོང་པོའི་སེམས་ཞུགས་ནས༔ ཆོས་དང་འཇིག་རྟེན་དགེ་སྡིག་འཆལ་བར་སྤྱོད༔ རྗེ་དབོན་བསྟན་པ་བསྣུབས་ནས་འབངས་ཀྱིས་འཛིན༔ རྒྱལ་པོའི་བཀའ་ལས་བློན་པོའི་བཙན་པའི་དུས༔
ཆོས་ཁྲིམས་དར་གྱི་མདུད་པ་སོ་སོར་ཞིག༔ མི་ནག་ཀུན་གྱིས་ཆོས་ཀྱི་ཁ་བཤད་བྱེད༔ དམར་སེར་གཟན་གོས་འཛིན་པས་སྡིག་ལ་སྤྱོད༔ བཙུན་པས་མཛེས་ཆས་མཚོན་ཆར་བྱེད་པ་དང་༔ ཆོས་
མེད་ཕལ་ཅིག་ཁྲེལ་མེད་བླ་མ་འཁྲུག༔ སྔགས་ཀྱི་དམ་ཚིག་མི་ཐུབ་སྨྲ་བ་དགའ༔ མི་ནག་ཆང་དྲལ་ཆོས་ཀྱི་རྩོད་གཏམ་བྱེད༔ སྔར་ཆས་དོར་ནས་གསར་ཆས་སྤྱོད་ལ་དགའ༔ དགེ་འདུན་འཚོགས་
པ་གཙུག་ལག་ཁང་ཉིད་ལ༔ དམ་ཉམས་འཚོགས་ནས་འཁྲུག་ཁང་བྱེད་པ་འོང་༔ རང་དཔོན་ཕབ་ནས་རང་ཉིད་ཆེ་བ་འདོན༔ ངས་རྒོད་ཟེར་ཞིང་ངོ་ཚ་ཐང་ལ་འབེབས༔ བཟང་གྲོས་མི་བྱེད་ཕུང་

འུའུའུ༔ ༔གྲོས་དག་ལ་དགའ༔ སྙིང་དུ་ཉེ་བའི་སྐྱེས་པ་བུད་མེད་ཀྱིས༔ བློ་མི་ཐུབ་ཅིང་གསང་གཏམ་ཕྱི་ལ་འཆལ༔ མཛེས་སུ་རེ་བའི་བུད་མེད་རྣམས་ཀྱིས་ཀྱང༔ རང་ལུས་མིར་བསྒོམ་དེ་
ལ་དཔའ་རྩལ་བསྒོམ༔ ཕན་ཚུན་སྡེ་བའི་གྲོགས་པོར་འདོད་པ་རྣམས༔ དུས་ངན་དབང་གི་འཁྲུག་དམེ་སྣ་ཚོགས་བྱེད༔ རང་འདོད་ཆེ་བའི་རྒྱལ་པོ་ཕལ་ཆེར་རྣམས༔ ངན་པའི་བཙུན་མོས་རྒྱལ་པོ་
འབངས་སུ་འབེབས༔ འབངས་མི་ཕལ་ནི་ཐམས་ཅད་གསོད་རེས་བྱེད༔ གཅིག་གིས་གཅིག་འཛོམས་ཀུན་ལ་ནོར་མེད་བྱེད༔ གདོན་དུ་ཡས་གདོན་མས་གདོན་ར་བ་འོང༔ དབུས་གཙང་ཀུན་ཏུ་
ཧོར་དམག་བྱང་ནས་འོང་༔ མངའ་རིས་སྟོད་དུ་ཧོར་གྱི་རྫོང་བཞི་འཛིན༔ གན་ཅེས་བྱ་བའི་བརྒྱུད་པ་བྱང་ནས་ཉམས༔ ངོ་ཚ་བོར་ནས་མིང་སྲིང་མ་བུ་སྤྱོད༔ ཕོ་ལས་མོ་བཙན་ཆེ་ཁ་ཆུང་གིས་
བསྒྱུར༔ མི་དགེ་སྣ་ཚོགས་སྤྱོད་པའི་དུས་ཀྱི་ཚེ༔ དེ་དུས་ལྷ་སྲས་རྒྱལ་པོ་རཏྟའི་མིང༔ པདྨ་བདག་དང་ཁྱད་པར་མ་མཆིས་པས༔ གཏེར་ཏེ་ལོན་ཞིང་དེ་ལ་འདུན་གྱུར་ན༔ དབུས་གཙང་ཁམས་

སུ་རེ་ཞིག་བདེ་ལ་འགོད༔ དེ་དང་དབྱེར་མེད་ཟླ་བའི་མིང་ཅན་ནི༔ མཐའ་དམག་ཁ་གནོན་ལྷོ་མོན་བདེ་ལ་འགོད༔ མ་མོའི་བཀའ་བབ་དྷ་ན་སིངྐྲ་ནི༔ མ་ངེས་སྤྱོད་ཚུལ་བདེ་ཆེན་གླིང་པ་ཞེས༔
ཟབ་དོན་གཏེར་གྱི་སྒོ་མང་འབྱེད་པར་བྱེད༔ དེ་དུས་རྗེས་འབངས་སེམས་ལ་འདི་ལྟར་ཞོག༔ པདྨ་ང་ཡི་སྨོན་ལམ་མཐུ་བཙན་པས༔ གདོང་དམར་བོད་ཀྱི་འགྲོ་བ་འདུལ་དུ་བྱོན༔ བསམ་ཡས་ས་
འདུལ་གཙུག་ལག་ཁང་རྣམས་བཞེངས༔ ལྷ་འདྲེ་དྲེགས་པའི་ཚོགས་རྣམས་དམ་ལ་བཏགས༔ མཐའ་འདུལ་ཡང་འདུལ་ལ་སོགས་ཡོངས་སུ་རྫོགས༔ མདོ་སྔགས་བསྟན་པའི་སྒྲོན་མེ་རྨང་ནས་
བཙུགས༔ གྲོས་ངན་བེ་རོ་སྤྲུགས་པའི་རྣམ་སྨིན་གྱིས༔ བོད་འདིར་བསྟན་པ་དར་གུད་མང་དུ་འབྱུང་༔ མ་འོངས་རྩུབ་འགྱུར་དུས་ཀྱི་ཐ་མ་ལ༔ མཐའ་དམག་ལ་སོགས་བོད་ཁམས་སྡུག་པའི་དུས༔
མཐའ་འདུལ་ཡང་འདུལ་གཙུག་ལག་ཁང་རྣམས་ཀྱི༔ ཞིག་བསོས་རབ་གནས་ཡང་ཡང་བྱས་ན་བཟང་༔ རྩོད་དུས་སྙིགས་མའི་མཐའ་རུ་ཐུག་པའི་ཚེ༔ རྒྱུད་གཞུང་མ་རྟོགས་བསྲེ་བསླད་རྒྱས་བསྡུས་

འུའུའུ༔ ༔བྱེ ད༔ སྔགས་དགོངས་དོན་གཅིག་ཟེར་ཞིང་གོང་འོག་དཀྲུགས༔ དེ་དུས་ཐུགས་སྒྲུབ་ཡང་གསང་བླ་མེད་འདི༔ སྙན་བརྒྱུད་མིང་དང་བྲལ་བའི་ཡང་ཏིག་འདི༔ རླུང་ཕྱོགས་
མ་བསྒྲགས་ཐ་སྙད་ཚིག་ལ་བསྲེ༔ དམ་དུ་གཉེར་ཞིང་སྐལ་ལྡན་སྨིན་པར་གྱིས༔ དེ་མིན་ཐེ་ཚོམ་ལོག་ལྟ་ཅན་ལ་གསང་༔ དུས་མཐར་ཚེ་ཐུང་བསྒྲུབ་ལོང་མེད་པའི་དུས༔ སྐྱེ་འཆི་བར་དོ་གསུམ་ན་གྲོལ་
བའི་གནད༔ བདུད་འདུལ་སྔགས་པ་གླིང་གིས་ཁྲི་རྒྱབ་ངོས༔ དབྱངས་ཅན་ལྷ་མོར་ཉེ་བའི་ཕྱོགས་སུ་སྦས༔ མ་འོངས་བཞི་བཅུ་ཁ་རལ་དྲག་རྩོད་དུས༔ སྣོད་ལྡན་པདྨའི་ཐུགས་སྲས་འོད་ཟེར་མིང་༔ 
དེ་འཕྲད་དེ་ཡིས་སྤྲེལ་ལོར་སྤེལ་གྱུར་ཅིག དོན་མཐུན་ཆོས་བདག་རྟེན་འབྲེལ་མ་འགྲིག་ན༔ རང་ཉམས་ལོངས་ལ་པད་འབྱུང་ཡི་གེ་ནི༔ འོག་ཁང་ཁྲི་རྒྱབ་བསྟན་པའི་བཙས་སུ་སྐྱོལ༔ དེ་ལྟར་མི་
ལྡན་ཚེ་ལ་བར་ཆད་འོང་༔ ཆོས་འདི་གཉེར་གཏད་མ་མོ་རག་གདོང་དང་༔ དབང་ཕྱུག་མ་མོ་ཉི་ཤུ་རྩ་བརྒྱད་ལ༔ དམ་དུ་གཉེར་རོ་ཆོས་མིན་ཡ་ག་བྱེད༔ སྐལ་མེད་ལོག་ལྟ་ཅན་གྱི་སྙིང་ཁྲག་འཐུང་༔

ལོག་ཆོས་ཁ་ལྟ་མཁན་གྱི་ཤ་ལ་ཟོ༔ གསང་མེད་འཁྲུལ་པོར་སྤྱོད་པའི་རུས་པ་འཆོ༔ དེ་ཡི་ཙིཏྟ་ཁྲག་གི་རྒྱུག་ལ་ཁཱ་ཧི༔ བཀའ་རྒྱ༔ གཏད་རྒྱ༔ སྦས་རྒྱ༔ དམ་རྒྱ༔ གསང་རྒྱ༔ ཆོས་བདག་དང་གོང་ནས་རྟེན་འབྲེལ་འགྲིག་པོ་མ་བྱུང་
བས༔ ཁམས་མུག་འདུག་བ་ཅིག་བྱུང་ངོ་༔ མངྒ་ལཾ༔

འུའུའུ༔  ༔ཐུགས་སྒྲུབ་གསུམ་དྲིལ་ཡང་གསང་སྙིང་པོ་བཞུགས་སོཿ

འུའུའུ༔ ༔ཨེ་མ་ཧོ༔ མ་འོངས་འགྲོ་བ་སེམས་ཅན་འདུལ་དཀའ་བས༔ དབང་དུ་བསྡུས་པའི་གདམས་པ་མང་བསྟན་ཀྱང་༔ ཐུགས་སྒྲུབ་གསུམ་དྲིལ་དྲེགས་པ་སྡུད་ཐབས་དང་༔ རྒྱལ་བ་ཞི་ཁྲོ་སྐུ་གསུམ་བྱིན་
འབེབས་རྣམས༔ གསང་བ་བས་ཀྱང་ཡང་གསང་ཚེས་གསང་བ༔ སྔོན་ཆད་འདི་འདྲ་གཞན་དུ་མ་བསྟན་པས༔ མ་འོངས་དུག་ལྔ་ནང་རྒྱས་ཁ་ཅིག་བདོ༔ དེ་དུས་གཉན་པོ་འདི་མེད་བེེ་རོ་ཁྱོད༔ འདུལ་བར་དཀའ་བས་སྙིང་དུ་དེ་ཉིད་ཆོངས༔ ས་མ་ཡ༔ རྒྱ་རྒྱ་རྒྱ༔
སྐྱབས་སེམས་སྔོན་སོང་རང་ཉིད་སྐད་ཅིག་གི༔ ཁྲོ་བོའི་རྒྱལ་པོ་འཇམ་དཔལ་གཤིན་རྗེའི་གཤེད༔ སྐུ་མདོག་དམར་ནག་དུར་ཁྲོད་ཆས་བརྒྱད་བཅས༔ ཕྱག་གཡས་རལ་གྲི་གཡོན་
པས་སྡིགས་མཛུབ་རྩེར༔ ཡེ་ཤེས་མེ་ཡི་ཚྭ་ཚྭ་རབ་ཏུ་འཕྲོས༔ ཞལ་གདངས་མཆེ་གཙིགས་སྤྱན་གསུམ་རྣམ་པར་བསྒྲད༔ ཞབས་གཉིས་རབ་བསྒྲད་དྲེགས་པ་མ་ལུས་

འུའུའུ༔ ༔མནན༔ དེ་ཡི་ཐུགས་ཀར་པདྨ་ཉི་ཟླའི་སྟེང་༔ བདག་ཉིད་གསུང་གི་དབང་ཕྱུག་པདྨ་ནི༔ དཀར་དམར་མདངས་ལྡན་ཕྱག་གཡས་རྡོ་རྗེ་ཕྱར༔ གཡོན་པས་བུམ་ཐོད་བདུད་རྩིས་
གང་བ་བསྣམས༔ རོལ་པའི་འདུག་སྟངས་འགྱིང་བག་ལྡན་པ་ཡི༔ ཐུགས་ཀར་པདྨ་ཉི་ཟླའི་གདན་སྟེང་དུ༔ རང་ཉིད་ལས་སྤྲུལ་ཡང་དག་ཐུགས་རྡོ་རྗེ༔ སྐུ་མདོག་མཐིང་ནག་ཁམས་གསུམ་དབང་དུ་
བསྡུས༔ ཕྱག་གཉིས་ཐུགས་ཀར་ཕུར་པ་སྒྲིལ་ཐབས་ཚུལ༔ ཞབས་གཉིས་རབ་བསྒྲད་དུར་ཁྲོད་ཆས་དང་ལྡན༔ ཐུགས་དཀར་པད་ཉིའི་སྟེང་དུ་ཧཱུྃ་མཐིང་ནག༔ འོད་ཟེར་སྟེང་འོག་ཕྱོགས་མཚམས་
ཀུན་འཕྲོས་པས༔ ཁམས་གསུམ་འཁོར་བ་མ་ལུས་དབང་བསྡུད་ཅིང་༔ འགྲོ་བ་དམིགས་པའི་ཡུལ་དུ་གྱུར་པ་ཡི༔ སྙིང་དབུས་ནྲྀཿསོགས་ས་བོན་ལ་ཕོག་པས༔ ཅུང་ཟད་གཡོ་བའི་ངང་ནས་ཚེ་
བསོད་ནམས༔ ལུས་ངག་ཡིད་གསུམ་མ་ལུས་དབང་དུ་བསྡུས༔ རང་ཉིད་ལ་བསྟིམས་གཟི་འོད་འབར་བར་བསམ༔ དམིགས་པའི་ངང་ནས་འདི་ལྟར་བསྙེན་བར་བྱ༔ ཨོཾ་ཨཱཿཧཱུྃ་ཡ་མནྟ་ཀ་ཧཱུྃ་ཕཊ༔ ཆེ་གེ་མོ་ཀཱ་ཡ་ཝཱཀྐ་

ཙིཏྟ་ཨཱ་ཡུ་རྫྙཱ་ན༔ སུ་པུནྱེེ་ཝ་ཤཾ་ཀུ་རུ་ཡེ་སྭཱ་ཧཱ༔ ཨོཾ་ཨཱ་ཧཱུྃ་གུ་རུ་པདྨ་ཆེ་གོ་མོ་ཀཱ་ཡ་ཝཱཀྐ་ཙིཏྟ་ཨ་ཡུརྫྙཱ་ན་པུཎྱེེ་ཝ་ཤཾ་ཀུ་རུ་ཡེ་སྭཱ་ཧཱ༔ པདྨ་ཉི་ཟླའི་སྟེང་དུ༔ ཧཱུྃ་ཧཱུྃ་ཧཱུྃ༔ དམིགས་པ་རབ་འབད་བྱ༔ ཚད་མེད་བྱམས་དང་སྙིང་རྗེ་ཆེན་བོ་
ཡི༔ རྒྱུན་ལྡན་མ་ཡེངས་འདི་ཉིད་རབ་འབད་པས༔ དམིགས་ཡུལ་འགྲོ་བ་ཐམས་ཅད་དབང་དུ་འགྱུར༔ བཅུད་ཀྱིས་འགྲོ་བ་མ་ལུས་ཀུན༔ རང་ཉིད་ལྷག་པའི་ལྷ་རུ་མོས་བྱས་ཏེ༔ འོད་ཟེར་སྤྲོ་བསྡུ་དབྱེར་མེད་ཡང་ཡང་བྱ༔ གལ་ཏེ་འདི་ཡིས་མྱུར་བར་མ་ཁུག་ན༔ ཡང་གསང་དམིགས་པ་འདི་ལ་འབད་བྱས་
ན༔ འཕགས་ཚོགས་ཞི་ཁྲོའི་ཚོགས་ཀྱང་དབང་གྱུར་བས༔ རང་གི་སྲོག་ལས་འདི་ཉིད་གཅེས་པར་ཟུང་༔ ས་མ་ཡ༔ རྒྱ་རྒྱ་རྒྱ༔ ཁྠཾ༔ ཡང་དག་ཕུར་བུ་འོད་ཀྱི་སྦུ་གུ་ཅན༔ འོད་ཟེར་དམིགས་ཡུལ་སྙིང་དབུས་ལ་ཟུག་པས༔ སྦུ་གུར་སྦྱོར་བས་
ཆུ་ཉིད་དྲངས་པ་ལྟར༔ ཕ་རོལ་རྣམ་ཤེས་རྟེན་གྱི་ས་བོན་ཉིད༔ རབ་ཏུ་གཡོ་ཞིང་འདར་ལ་འབར་སྙམས་བྱེད༔ ཚེ་དང་ལོངས་སྤྱོད་དབང་ཐང་ལུས་ངག་ཡིདྡྷ༔ འུབ་ཀྱིས་བསྡུས་ནས་སྙིང་གི་དབུས་
སུ་ཐིམ༔ ཕ་རོལ་མདངས་ཉམས་ཧཾ་སྐྱར་སོང་བར་བསམ༔ གསང་བའི་སྙིང་པོ་ཧཱུྃ་རིང་དྲག་ཏུ་འབར༔༔ རྗེས་ནི་མི་རྟོགས་ཐིག་ལེ་ཆེན་པོའི་ངང་༔ རྒྱལ་བ་ཞི་ཁྲོའི་ཚོགས་རྣམས་བྱིན་འབེབས་ན༔

འུའུའུ༔ ༔འོད་ཟེར་དམར་པོ་ལྕགས་ཀྱུའི་རྣམ་པ་འམ༔ ཡང་ན་སླར་ཡང་འོད་ཀྱི་སྦུ་གུ་ཇི་བཞིན་དུ༔ རང་རང་ཐུགས་ཀྱི་ས་བོན་ལ་ཟུག་སྟེ༔ མཁྱེན་བརྩེའི་ནུས་མཐུ་མ་ལུས་ཐམས་ཅད་ལ༔
འོད་ཟེར་རྣམ་ལྔ་མར་མེ་གཅིག་ཆད་ཚུལ༔ རང་ཉིད་ལ་བསྟིམ་དབྱེར་མེད་གདལ་བ་ཆེ༔ མ་བཅོས་དབྱེར་མེད་མཉམ་བཞག་ཆེན་པོར་བཞག༔ ཐུགས་སྒྲུབ་གསུམ་དྲིལ་ཡང་གསང་སྙིང་པོ་འདི༔ སྔོན་ཆད་རྗེ་འབངས་
སུ་ལའང་མ་བསྟན་པས༔ འདུལ་དཀའི་དྲེགས་པ་འདུལ་ཕྱིར་འདི་སྦས་པ༔ མ་འོངས་ཁྱོད་སྤྲུལ་དོན་ཡིན་གཞན་དུ་ནི༔ ཕུན་ཚོགས་ཆགས་སྡང་ཉོན་མོངས་དབང་སོང་ལ༔ ཡང་གསང་སྙིང་པོ་འདི་ཉིད་སྟེར་བྱེད་ན༔ སྔགས་
སྲུང་ཐུ་མོ་ནམ་མཁའི་དབང་ཕྱུག་མས༔ དཔོན་སློབ་གཉིས་ཀའི་སྙིང་ཁྲག་ཐང་དུ་ཕོས༔ འདི་དང་འགལ་བ་ང་ཡི་བཀའ་ལས་ཉམས༔ ས་མ་ཡཱ༔ རྒྱ་རྒྱ་རྒྱ༔ གཟབ་རྒྱ༔ གཏེར་རྒྱ༔ སྦས་རྒྱ༔ ཁྠཾ༔ འདི་ལ་ཞལ་ཤེས་ཁ་ཅིག་ཡོད༔ མེ་མོ་ལུག་ལོ་རང་ལོ་
སུམ་ཅུའི་ཐོག༔ སྤྲེལ་ཟླ་ཧོར་ཟླ་དྲུག་པའི་ཚེས་བཅུའི་ཉིན༔ གྲོགས་རི་རིན་ཆེན་སྤུངས་པའི་འགུལ་ནས་སྣ་ཚོགས་རང་གྲོལ་གྱིས་གདན་དྲངས་པའོ༔ མད་ཡཾ༔ དགེའོ༔

འུའུའུ༔   ༔ཐུགས་སྒྲུབས་གསུམ་དྲིལ་ཡང་གསང་སྙིང་པོ་ལས༔ གསང་བ་མུ་དྲ་མྱུར་འགུགས་ཞེས་བྱ་བཞུགས་སོ༔

འུའུའུ༔ མ་འོངས་དུས་སུ་རྣམ་པར་སྣང་མཛད་ནི༔ ལས་ལྡན་སྐྱེས་བུའི་གཟུགས་སུ་སྤྲུལ་པ་དེས༔ ཟབ་གཏེར་རྙེད་ནས་བདེ་ཆེན་ལ་སྤྱོད་ཚེ༔ འཕྲིན་ལས་རྣམ་བཞིས་འགྲོ་བ་འདུལ་བའི་དུས༔ གསང་བ་སྔགས་ཀྱི་རིག་མར་མ་
འབད་ན༔ ནག་པོ་བདུད་ཀྱི་བར་ཆད་ཚེ་ལ་ནུ༔ དེ་དུས་ཡང་གསང་གནད་ཀྱི་འགུགས་སྔགས་འདི༔ རང་ཉམས་ལོང་ལ་སྤིར་གྱི་ཁ་བཞིན་སྡོམ༔ ལྟ་བ་ཚིག་ཤོར་དམ་ཚིག་ངོས་དགར་ལུས༔ སྤྱོད་པ་བག་ཡངས་གྲོང་ཡུལ་ཀུན་ཏུ་རྒྱུག༔ ཉོན་མོངས་ཁ་འཁྱལ་བ་རོལ་ངན་སོང་འགྲོ༔
དི་ཕྱི་གཉིས་ག་ཕུང་ལ་རང་གཞན་བསྲེག ཀུན་ལ་མ་སྦྲེལ་བཀའ་ཆད་འབྱུང་༔ ས་མ་ཡཱ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ གསང་རྒྱ༔ དམ་རྒྱ༔ ཁ་ཐཾ༔ ཁ་ཐཾ༔ ཁ་ཐཾ༔ སྨྱུགས་མའི་ཚིག་སོར་བཞིའི་ནང་དུ༔ བུད་མེད་ཀྱི་ཞིང་ཁ་ནས་མ་བཙས་ཞིང༔ འཇག་མིག་ཏུ་མ་
དྲངས་པའི་ཆུང་འབྲུ་ཉི་ཤུ་རྩ་གཅིག་བླུགས༔ ཁ་གླང་མས་བཅད༔ སྔགས་འདི་བཏབ༔ ཨོཾ་ཏི་ཁ་གཟའ་ཁ་ཁུག༔ མ་ཧཱ་ཡཀྵ་རྒྱབ༔ རྟགས་ལ་འོད་དམར་པོ་དང་༔ ཁོལ་བ་ཡང་༔ འདི་ལ་ལྷ་བསྒོམ་མི་དགོས༔ བམ་ཕ་སྣ་ཀ་བྷེ་ཏྲི༔ སྨད་

འུའུའུ༔ ༔ཚིལ་ལྟར་ཀ་ཀ་ལ་ཀའི་སྤུ་ར་ལ་ཀའི༔ ཛེ་མེ་ཁ་ཁ་པར་པི༔ དགའི་ས་མུན་ཏ༔ ཕུ་རུ་སྣན་ཏ་ར༔ ཨི་སོར་བྷ་ཙ༔ རིག་སྔགས་འདི་བསྙེན་པ་ཁྲི་སོང་ན༔ ལས་སུ་རུང་བའི་རིག་མ་མཚན་ལྡན་ལ༔ བཟའ་མ་བཏབ་
ཀྱང་གང་ལ་སྦྱིན་པ་དེ༔ བརྒྱ་བྱིན་སྐུ་ཡི་བུ་མོ་དག་ཀྱང་འགུགས༔ མ་འོངས་ལྔ་བདོ་རྩུབ་འགྱུར་དུས་ཀྱི་ཚེ༔ པདྨའི་སྙིང་འདི་བུ་ལ་དུས་གནད་དང་༔ བསྟུན་ལ་སྙིང་ཟ་ནག་མོ་ཁྱོད་ཀྱིས་སྤྲོད༔ སྣོད་མིན་སྤེལ་ན་བཀའ་ཡི་ཆད་བ་ཆོད༔ ས་མ་ཡཱ༔ རྒྱ་རྒྱ་རྒྱ༔ ཟབ་གཏེར་གསང་གསུམ་གྱི་རྒྱ་ཁྲོལ༔ དགེའོ༔
མངྒ་ལཾ༔

འུའུའུ༔    ༔སྐུ་གསུམ་རིགས་བསྡུས་པདྨ་གུ་རུའི་བསྒྲུབ་པ་ཐུགས་ཀྱི་སྙིང་པོ་བཞུགས་སོ༔

འུའུའུ༔ སྐུ་གསུམ་རིགས་བསྡུས་སྐུ་ལ་ཕྱག་འཚལ་ལོ༔ མ་འོངས་དུག་ལྔ་རག་པར་སྤྱོད་པའི་རྐྱེན་གྱིས་རྣལ་འབྱོར་པའི་དགེ་བ་སྟོབས་ཆུང་བས༔ སྡུག་བསྔལ་གྱི་ཁས་དྲེགས་པའི་དབང་གི་དུས་ནས༔
པདྨ་བ་དག་ལ་སྙིང་ནས་རེ་ལྟོས་བྱེད་པ་དག་གིས་རིག་འཛིན་བླ་མའི་བསྒྲུབ་པ་ཟབ་མོ་འདི་ལྟ་བུ་ཉམས་སུ་བླངས་བར་བྱ་སྟེ༔ རང་གི་མདུན་གྱི་ནམ་མཁར་རིག་འཛིན་བླ་མ་བདེ་གཤེགས་ཀུན་འདུས་ཚོགས་བཅས་གསལ་བར་
དམིགས་ཏེ༔ ཐེག་པ་སྤྱི་དང་བྱེ་བྲག་གི་སྐྱབས་འགྲོ་སེམས་བསྐྱེད་སྔོན་དུ་སོང་རྗེས༔ ཡན་ལག་བདུན་པ་མ་ཡེངས་པར་རྩེ་གཅིག་གིས་མོས་བ་ཉེ་བར་ཕུལ་བས་ཚོགས་ཞིང་གི་གནས་གསུམ་ལས་འོད་ཟེར་དཀར་དམར་མཐིང་ཀའི་ས
ཚོགས་འཕྲོས་པས༔ རང་གི་ལུས་ངག་ཡིད་གསུམ་གྱི་དྲི་མ་མཐའ་དག་སྦྱངས་བར་བསམ་ལ༔ ཨོཾ་ཨཱཿཧཱུྃ༔ མ་ཧཱ་གུ་རུ་སརྦ་སིདྡྷི་ཧཱུྃ༔ ཞེས་བརྒྱ་སྟོང་དང་ཁྲི་འབུམ་བཟླས་པས༔ དབྱེར་མེད་དུ་བསྲེ་སྟེ༔

འུའུའུ༔ ༔ཐམས་ཅད་རོ་སྙོམས་ཆོས་དབྱིངས་སྟོང་གསལ་ཆེན་པོའི་ངང་ནས༔ ལྷུན་འགྲུབ་ཕོ་བྲང་ཆེན་པོ་ཡངས་པའི་དབུས་སུ༔ སྣ་ཚོགས་པདྨ་ཉི་ཟླའི་གདན་གྱི་སྟེང་དུ༔ རྒྱུའི་ངོ་བོ་
ཧྲཱིཿདཀར་པོ་ལས་འོད་ཀྱི་ཚོགས་འཕྲོས་པས༔ སངས་རྒྱས་དང་བྱང་ཆུབ་སེམས་དཔའི་ཚོགས་མ་ལུས་པ་མཆོད༔ སེམས་ཅན་ཐམས་ཅད་ཀྱི་སྡིག་སྒྲིབ་མ་ལུས་པ་སྦྱངས༔ ཚུར་འདུས་པས་བདག་
ཉིད་སྐུ་གསུམ་རིགས་བསྡུས་པདྨ་འབྱུང་གནས༔ སྐུ་མདོག་དཀར་དམར་བཞད་པའི་མདངས་ལྡན༔ ཕྱག་གཉིས་མཉམ་པའི་སྟེང་ན༔ མཚན་དང་ལྡན་པའི་ཀཱ་པ་ལ་བདུད་རྩིས་གང་བ་བསྣམས་པ༔
ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པ༔ སྐུ་ལ་ཐོད་ཅན་མཐིང་ཀ་དང་༔ དར་དམར་སེར་ཆོས་གོས་ཀྱི་སྟེང་ན་བེར་གསོལ་ཞིང་༔ དབུ་ལ་པད་ཞྭ་ལྷུབས་ཆེན་གྱིས་མཛེས་པ༔ སྙན་རྒྱན་མགུལ་
ཡ ཆུ་ཕྱག་གི་གདུ་བུ་རིན་པོ་ཆེའི་རྒྱན་དུ་མས་སྤྲས་པ༔ འཇའ་འོད་འཁྱིལ་བའི་གུར་ཁང་གི་དབུས་ན་བཞུགས་པའི་གནས་གསུམ་དུ་ཨོཾ་ཨཱཿཧཱུྃཿགསུམ་གྱིས་མཚན་པ་ལས་འོད་ཟེར་ཕྱོགས་བཅུར་འཕྲོས་

པས༔ ཀུན་བཟང་རྒྱལ་བ་རིགས་ལྔ༔ དགའ་རབ་རྡོ་རྗེ༔ འཇམ་དཔལ་བཤེད་གཉེན༔ ཤྲཱི་སིདྷ༔ ཛཱན་སུ་བྷི་མ་མི་ཏྲ༔ ཡི་དམ་བདེ་གཤེགས་ཀུན་འདུས༔ མཁའ་འགྲོ་ཆོས་སྐྱོང་སྐྱབས་གྱུར་
རེ་ལྟོས་ཀྱི་ཚོགས་དང་བཅས་པ་རྣམས༔ དྭངས་མ་འོད་ཀྱི་ཕུང་པོའི་རྣམ་པས་སྤྱན་དྲངས༔ ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད་ལ༔ གཉིས་སུ་མེད་པར་བསྟིམ་སྟེ༔ སླར་ཡང་སྐུ་ལས་འོད་ཟེར་འཕྲོས་པས༔
དུས་གསུམ་གྱི་རྒྱལ་བ་མ་ལུས་པ་རྣམས༔ དྭངས་མ་འོད་ཀྱི་ཕུང་པོའི་རྣམ་པ་ཀུན་འདུས་གུ་རུར་བསྟིམ་སྟེ༔ སྐུ་གསུང་པདྨ་གུ་རུ་གསལ་བའི་ཐུགས་ཀའི་ས་བོན་གྱི་མཐར༔ མགལ་མེ་འཁོར་ཞིང་༔
འཁྱིལ་བ་ལྟར་གནས་པ་ལས༔ གསལ་ཙམ་མ་ཡེངས་པར་གཏད་ལ༔ གསང་སྔགས་འདི་ཉིད་སྨྲ་བ་བཅད་ལ་བཟླས་པར་བྱའོ༔ ཨོཾ་ཨཱཿཧཱུྃ་པདྨ་གུ་རུ་བཛྲ་ས་མ་ཡ༔ དྷརྨཱ་ཀཱ་ཡ༔ སམ་བྷོ་ཀ་ཡ༔ ནིརྨ་ཀཱ་ཡ་ཙིཏྟ་སིདྡྷི་ཕ་
ལ་ཧཱུྃ༔ ཞེས་བརྒྱ་སྟོང་ཁྲི་འབུམ་དུ་བཟླས་པས༔ སྐུ་ལས་འོད་ཟེར་དཔག་ཏུ་མེད་པ་འཕྲོས་པས༔ སེམས་ཅན་ཐམས་ཅད་ཀྱི་སྡིག་སྒྲིབ་དག་ཅིང་བྱང་ཆུབ་ལ་བཀོད༔ རིགས་བསྡུས་རྒྱལ་བའི་སྐུར་གྱུར༔ གཞན་

འུའུའུ༔ ༔ཡང་གནོད་བྱེད་གདོན་བགེགས་ལ་སོགས་པའི་གདུག་སེམས་ཞི་ནས་བྱང་ཆུབ་དང་ལྡན་པར་བསྒོམ་མོ༔ མཇུག་བསྒོམ་བཟླས་ཀྱིས་སྐྱོ་ན༔ ཀ་དག་གནས་ལུགས་ཀྱི་དོན་ལ་མི་འདའ་བ་བཞིན་དུ་དབྱིངས་རིགས་གཉིས་ཀྱི་རྡོ་
རྗེ་ལུ་གུ་རྒྱུད་ཀྱི་གསད་ལ་གཟིར་ཞིང༔ དྲང་སྲོང་སྤྲུལ་སྐུའི་བཞུགས་སྟངས་དང་མི་འབྲལ་བ་བྱའོ༔ ཐུགས་ཀྱི་སྒྲུབ་བ་འདི་སྐྱེ་རྒྱུད་བ་ང་གིས་ཉམས་སུ་བླངས་ཀྱང་༔ བདག་དང་དུས་གསུམ་གྱིས་རྒྱལ་བ་རྣམས་ཀྱིས་གཟིགས་ཤིང་དེའི་རྒྱུད་ལ་བྱིན་བརླབས་ཏེ༔ ཚེ་གཅིག་གིས་རིག་འཛིན་གྱི་གནས་སུ་བགྲོད་པ་
ལ་ཐེ་ཚོམ་མེད་དོ༔ གདམས་པ་འདི་དང་སྐུ་འདྲ་རང་བྱོན་མཐོང་བ་དོན་ལྡན་གཉིས་འདུན་སེམས་འདྲ་བས་རྟག་ཏུ་ཡི་དམ་གྱིས་ཤིག༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ མངྒ་ལཾ༔ འདི་འོག་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལ༔ རིགས་བསྡུས་བརྡལྔ་པ་ཡོད།

༄༅། །དབང་ཆེན་དྲེགས་པ་ཀུན་འདུལ་ལས༔ བསྐྱེད་རྫོགས་འཁྲུལ་མེད་ཙིཏྟ་དམར་པོའི་སྐོར་ལས༔ སྲུང་བའི་འཁོར་ལོ་གུད་དུ་ཕྱུང་བ་ཡོད༔

༄༅། །ཧྲཱིཿའི་ནང་དུ་པད་ཉིའི་སྟེང་དུ་རྒྱུ་ཨཱ་ལི་ཀཱ་ལི་ལས་གྲུབ་པ་རྣམ་པ་བྱང་ཆུབ་ཆེན་པོའི་མཆོད་རྟེན་ངོ་བོའི་རྡོ་རྗེ་ཕ་ལམ་གྱི་རང་བཞིན༔ དེའི་ནང་དུ་པད་ཉིའི་སྟེང་ན་ཡེ་ཤེས་
ལྔའི་རང་གཟུགས་གསེར་གྱི་རྡོ་རྗེ་རྩེ་ལྔ་པ་སྟེང་གི་རྭ་ལྔ་ཁྲོ་བོ་ལྔ༔ འོག་གི་རྭ་ལྔ་ལ་ཁྲོ་མོ་ལྔ་༔ ལྟོ་བ་ཡངས་ཤིང་རྒྱ་ཆེ་བའི་ནང་དུ་གནམ་ལྕགས་གྱི་འཁོར་ལོ་རྩིབས་བརྒྱད་པ་རབ་
ཏུ་མི་བཟོད་ཙམ་དུ་འཁོར་བས་གདུག་པ་ཅན་རྣམས་ཐལ་བའི་རྡུལ་ཕྲན་བཞིན་དུ་བརླགས་པར་བསམས་ཡ༔ དེའི་དབུས་དང་ཕྱོགས་མཚམས་སྟེང་འོག་བཅུར་པད་ཉིའི་སྟེང་དུ་ཧཱུྃ་རིང་པོ་
བཅུར་གྱུར༔ ངག་ཏུ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཞེས་བརྗོད་པའི་མཐར༔ ཁྲོ་བོ་ཆེན་པོ་བཅུར་གྱུར་པ་ནི༔ དབུས་སུ་གཙུག་གཏོར་འཁོར་ལོ་སྒྱུར་བའི་རྒྱལ་བོ་སྐུ་མདོག་མཐིང་

༄༅། །ནག་ཁྲོ་བོའི་ཉམས་ཐམས་ཅད་དང་ལྡན་ཞིང་༔ དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ༔ ཕྱག་གཡོན་ལྕགས་ཀྱུས་གདུག་པ་ཅན་རྣམས་ཀྱི་སྙིང་དཀར་ནག་མཚམས་ནས་
བཟུང་ནས༔ ཕྱག་གཡས་གསེར་གྱི་རྡོ་རྗེ་འཁོར་ལོ་རྩིབས་སྟོང་དང་ལྡན་པ་བསྣུན་པས་རྡུལ་ཕྲན་བཞིན་ཏུ་རླག་པར་བྱེད་པ༔ དེའི་ཤར་དུ་གཤིན་རྗེ་མཐར་བྱེད༔ ལྷོར་ཤེས་རབ་
མཐར་བྱེད༔ ནུབ་ཏུ་པདྨ་མཐར་བྱེད༔ བྱང་དུ་བགེགས་མཐར་བྱེད༔ ཤར་ལྷོར་འདོད་པའི་རྒྱལ་པོ༔ ལྷོ་ནུབ་ཏུ་དབྱུག་སྔོན་ཅན༔ ནུབ་བྱང་དུ་སྟོབས་པོ་ཆེ༔ བྱང་ཤར་དུ་མི་
གཡོ་བ༔ སྟེང་དུ་ཧཱུྃ་མཛད༔ འོག་ཏུ་གནོན་མཛེས༔ བཅུ་པོ་དེ་རྣམས་ཀྱང་ཁྲོ་བོའི་ཉམས་ཐམས་ཅད་དང་ལྡན་ཞིང་༔ སྐུ་མདོག་མཐིང་ནག་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ༔

ཕྱག་གཡོན་ལྕགས་ཀྱུས་གདུག་པ་ཅན་ཐམས་ཅད་ཀྱི་སྙིང་དཀར་ནག་མཚམས་ནས་འཛིན་ཅིང་༔ གཡས་པས་ཐོ་བས་ལུས་ལ་བསྣུན་ཅིང་གཟིར་བར་བྱེད་པ༔ སླར་ཡང་གཙུག་
གཏོར་འཁོར་ལོ་སྒྱུར་བའི་ཐུགས་ཀར་པད་ཉིའི་སྟེང་དུ༔ ཡི་གེ་བྷྲཱུྃ་གསེར་གྱི་མདོག་ཅན༔ དེའི་ནང་དུ་ཡི་གེ་ཧཱུྃ་མཐིང་ནག༔ དེའི་ཐིག་ལེའི་ནང་དུ་བླ་མ༔ ལྟེ་བར་ཉི་ཟླ་ཁ་
སྦྱོར་ནང་དུ་རང་གི་མདུན་དུ་གཡས་སུ་བསྲུང་བྱ༔ རྒྱབ་ཏུ་ནོར་རྫས༔ གཡོན་དུ་ཉེ་འཁོར༔ འོག་ཏུ་མངའ་འབངས་དང་བཅས་པ་བསམས་ལ༔ ཟླ་བ་ལས་བདུད་རྩིའི་རྒྱུན་
བྱུང་བས་རང་གཞན་གྱི་ནད་གདོན་སྡིག་སྒྲིབ་དང་བཅས་པ་དག༔ སླར་ཡང་རང་གི་སྤྱི་བོར་འོད་ལྔའི་དབུས་སུ་ཚེ་དཔག་མེད་ལས་འཆི་མེད་བདུད་རྩིའི་ཆུ་རྒྱུན་བྱུང་༔ རང་གི་ལུས་
གང་སྟེ༔ འཆི་བ་མེད་པ་རྡོ་རྗེའི་སྐུ་ཐོབ་པར་བསམ་ཞིང་༔ ངག་ཏུ་ཧྲཱིཿ ཉེར་གཅིག་བཟླ་ཞིང་སླར་ཡང་གཞུང་གི་བཟླས་བ་ལ་འབད་པར་བྱའོ༔ འདི་ཉིད་ཤིན་ཏུ་ཟབ་བས་གུད་དུ་བྱུང་བའོ༔ ཟབ་རྒྱ༔ ཁྠཾ༔ཁྠཾ༔ཁྠཾ༔ གཏེར་རྒྱ་

༄༅། །གཏད་རྒྱ༔ སྦས་རྒྱ༔ མེ་མོ་ལུག་གི་ལོ་རང་ལོ་སུམ་ཅུའི་ཐོག༔ སྤྲེལ་གྱི་ཟླ་བ་ཧོར་ཟླ་དྲུག་པའི་ཚེས་བཅུའི་ཉིན༔ གྲོག་རི་རིན་ཆེན་སྤུངས་པའི་མགུལ་ནས་བདག་འདྲ་སྣ་ཚོགས་རང་གྲོལ་གྱིས་གཏེར་ནས་བགདན་དྲངས་པའི་ཤོག་སེར་ལས་དག་པར་ཕབ་པའོ། །

༄༅། །ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་ལས་བསྐྱེད་རྫོགས་འཁྲུལ་མེད་ཙིཏྟ་དམར་བོའི་སྐོར་བཞུགས་སོ༔

༄༅། །ཁྲོ་རྒྱལ་དབང་གི་ལྷ་ལ་ཕྱག་འཚལ་ལོ༔ ལན་གཅིག་དུས་ཀྱི་ཐ་མར་གྱུར་པ་ན༔ འགོང་པོ་སྤུན་དགུ་སྤྱི་མཐུན་སྙིང་
ལ་ཞུགས༔ བོད་ཁམས་ནམ་ཞིག་མཐའ་དམག་སྣ་ཁྲིད་དུས༔ ཡ་རབ་སྙིང་ལ་བདུད་ཞུགས་རྒྱལ་བོ་རྣམས༔ ངོ་ཚ་ཁྲེལ་འཛེམ་བོར་ནས་ཕ་བུ་འཁྲུགས༔ མཛའ་བོས་གསང་
གཏམ་མི་ཐུབ་སྲང་སྒོ་འགྲིམས༔ ལྷ་སྲིན་འཁྲུགས་པས་མཚོན་དུག་བསྐལ་པ་དར༔ ས་ཕྱོགས་ཀུན་ཏུ་མི་རུང་རྫ་ལྟར་ཉིལ༔ ནད་རིགས་མུ་གེ་མི་ནད་སྣ་དགུ་འབྱུང་༔ དབུས་རུ་
ཕྱོགས་སུ་ཀླུ་གཏེར་འདོན་པའི་དུས༔ དུས་ངན་ཆེ་བཙན་བཟང་དགུ་འབངས་སུ་འབེབས༔ སེམས་ཅན་ཕལ་ཆེར་ངན་སོང་གནས་སུ་ལྷུང་༔ དུས་ངན་དགྲ་རྣམས་གློ་བུར་འོང་བའི་དུས༔

༄༅། །ང་ཡི་རྗེས་འཇུག་ཤེས་རབ་སྙིང་རྗེ་ཅན༔ པདྨ་ང་ཉིད་ལས་ནི་གཞན་མི་སེམས༔ མཐོང་ཐོས་དྲན་རེག་འགྲོ་བའི་དཔལ་འགྱུར་ཀྱང་༔ དེ་ལ་མི་འདུན་འགྲན་
སེམས་ལོག་རྟོག་མང་༔ རང་གི་ཡུལ་གནས་ཚེ་ལ་བར་ཆད་ཆེ༔ སྒྲོལ་མའི་སྤྲུལ་པ་བསོད་ནམས་སྒྲོན་གྱི་མིང་༔ གང་དང་འབྲེལ་པ་བདེ་ཆེན་གནས་སུ་འཁྲིད༔ ལས་
རྒྱུར་ལྡན་ནས་ཚེ་ཡི་བར་ཆད་སེལ༔ དེ་དང་འདྲ་མིན་བར་ཆད་བྱེད་པའི་རིགས༔ དམྱལ་བའི་རྩ་འཁོར་འཁྱིལ་བར་སྨེ་བ་ཅན༔ གཙང་གི་ཕྱོགས་ནས་ཁྱི་ལོ་སྐྱིད་ཀྱི་མིང་༔ དག་
སྣང་འགག་མེད་གསལ་བའི་ཌཱཀྐི་མ༔ དེ་དང་འདྲ་མིན་བདུད་ཀྱི་བུ་མོ་ནི༔ ལག་པའི་མཐིལ་ནས་སྨེ་བ་ནག་པོས་མཚན༔ ཀོང་པོའི་ཕྱོགས་ན་ཀློ་ཡི་བུ་མོ་ནི༔ སྨིན་མཚམས་

སྨེ་བ་ལྟེ་བར་དགའ་འཁྱིལ་ཅན༔ གསང་བའི་མཁའ་འགྲོ་དེ་དང་འབྲེལ་གྱུར་ན༔ དབང་ཕུག་གནས་སྒོ་འབྱེད་ཅིང་གཏེར་མང་འབྱིན༔ དེ་དུས་བདུད་དང་དམ་སྲི་འདུལ་བའི་
ཐབས༔ དབང་ཆེན་དྲེགས་པ་ཀུན་འདུལ་འདི་ལ་འབོད༔ ཁྱད་པར་དམ་སྲི་གཉེན་པོ་གནོན་པའི་གནས༔ འདབ་ཆགས་བཞི་ལྡན་སྲིན་མོ་ལོང་འདྲ་འམ༔ དུག་སྦྲུལ་ནག་པོ་འཁྱུག་པའི་
སྦྲུལ་ལྕེ་རུ༔ བསྙེན་སྒྲུབ་ལ་གནས་མནན་ན་ཤིན་ཏུ་གཤིས༔ ལྔ་བརྒྱ་ཐ་མར་དུས་ཀྱི་སྙིགས་མ་ལ༔ ཤནྟའི་མིང་འཛིན་བདུད་ཀྱིས་བར་ཆད་ཀྱིས༔ མངའ་རིས་ཕྱོགས་ནས་ཧོར་
གྱིས་མནན་པ་འདོན༔ ཧ་ལ་འབིག་གིས་ངམ་རིང་བར་དུ་འཇོམས༔ བྱང་གིས་དང་རར་བདུད་སྲིན་འོག་ནས་བསླངས༔ ས་བདག་ནམ་མཁའི་སྙིང་ལ་བར་ཆད་ཀྱིས༔ དེ་དུས་
བྱང་གི་རི་ནག་བཅུ་གསུམ་རྩེར༔ པདྨ་མཚན་བརྒྱད་གཙུག་ལག་བཅུ་གསུམ་སྟེ༔ བརྩེག་ན་བྱང་ཕྱོགས་རྒྱལ་པོ་མངའ་ཐང་རྒྱས༔ གཞན་རྐྱེན་དབུས་གཙང་ལྷོ་མོན་སྡེ་ཁམས་འདིར༔

༄༅། །ས་གནད་མནན་པའི་མཆོད་རྟེན་གཙུག་ལག་འཇིག༔ བསམ་ཡས་ལྷ་སའི་མཆོད་པ་རྒྱུན་ཆད་དེ༔ དམ་སྲི་སྡེ་བརྒྱད་མངོན་རྒྱུག་སྙིང་ལ་འཇུག༔ བོད་ཁམས་བདེ་
སྐྱིད་ཉམས་ཤིང་སིལ་བུར་འགྲོ༔ སྔོན་དུས་ཧས་པོ་མིང་སྲིང་སྨོན་ལམ་གྱིས༔ ནུབ་བྱང་གནས་ཆེན་དྲག་པོ་ཉེ་བའི་ས༔ ཧེ་ར་ནག་པོ་ཁུ་ཚར་ཅན༔ སྔོན་ལས་དཀར་
ནག་ལས་ཀྱིས་འབྲེལ་བའི་མཐུས༔ སློབ་དཔོན་སྲུང་མ་སྤུན་གྲོགས་སྲིད་འཁོར་དང་རྟེན་འབྲེལ་གནད་འཆུགས་དམ་སེལ་ནད་བུ་ཞུགས༔ མི་སྲུན་སྐྱམ་བྱས་ཏེ༔ ཀུན་
ལ་འཛེར་ཞིང་ཆོས་དང་འཇིག་རྟེན་གྱི༔ བྱ་བཞག་ཀུན་ལ་གླེང་བརྗོད་སྒྲོས་བསྐུར་དང་༔ འགྱོད་སྣ་སྣ་ཚོགས་ཀུན་གྱི་དོན་སྟོན་འཆོར༔ དེ་ཡི་ཉེར་ལེན་བར་ཆད་ཟློག་པའི་ཐབས༔
གནན་པ་ལས་བཞི་སྦྱིན་བསྲེག་གཏོར་བསྐང་དང་༔ ཀུན་གྱི་མཐའ་ཐུག་སྙིང་པོའི་བཅུད་ཕྱུང་བ༔ དེ་དུས་དབང་ཆེན་རྟ་མགྲིན་འདི་ཉིད་ལ༔ རང་ཉིད་བསྙེན་ཅིང་སྒྲུབ་པའི་རྟགས་

ཐོན་ནས༔ འབད་པས་ཉམས་བླངས་དམ་སྲི་རང་སར་ཞི༔ སྡེ་བརྒྱད་དབང་འདུས་བོད་ཁམས་བདེ་ལ་འགོད༔ འདི་དང་འདྲ་བ་གཏེར་གནས་གསུམ་དུ་ཡོད༔ བསྲེ་བསླད་མ་
བྱེད་རང་སར་ཉམས་སུ་ལོངས༔ ས་མ་ཡ༔ རྒྱ་རྒྱ་རྒྱ༔ ཁྠཾ་ཁྠཾ་ཁྠཾ༔

༁ྃ༔ ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་སྒྲུབ་པའི་ཐབས་ནི༔

༄༅། །ཐོག་མར་སྐྱབས་སུ་འགྲོ་བ་དང་སེམས་བསྐྱེད་པ་སྔོན་དུ་སོང་ནས༔ རང་གཞི་ལུས་སུ་སྙིང་གར་རཾ་དམར་སེར་ལ་ཉི་ལའི་འོད་ཟེར་དེའི་དབུས་སུ་རང་གི་རིག་པའི་ངོ་བོ་ཧྲཱིཿ
དམར་སེར་གཅིག་ཏུ་གྱུར་པ་ལས༔ དེའི་འོད་ཟེར་དམར་པོས་རང་གི་ལུས་ཀྱི་ནང་ཐམས་ཅད་ཁྱབ་པས༔ རྣམ་སྨིན་གྱི་ལུས་བསྲེགས་ནས་འོད་ཀྱི་ཕུང་པོ་དམར་པོའི་རྣམ་པ་ཅན་དུ་གྱུར༔ དེའི་
ངང་ལ་ཡུན་གཅིག་མཉམ་པར་བཞག་ཅིང་༔ སླར་ཡང་༔ ཨོཾ་ཤཱུནྱ་ཏ་ཛྙ་ན་བཛྲ་སྭ་བྷ་ཝ་ཨདྨ་ཀོ་ཧཾ༔ ཆོས་ཐམས་ཅད་ཡེ་ནས་དེ་བཞིན་ཉིད་ཀྱི་ངོ་བོར་གྱུར་པར་བསམ་ལ༔ དེའི་
དེའི་ངང་ལས་གདན་དྨ་དང་ཉི་ཟླའི་སྟེང་ན༔ རྒྱུའི་ཡི་གེ་རང་གི་རིག་པའི་ངོ་བོ་ཧྲཱིཿ དམར་པོ་གཅིག་ཏུ་གྱུར༔ དེ་ཡོངས་སུ་གྱུར་པ་ལས་ཀུན་ཏུ་སྣང་བའི་ཏིང་ངེ་འཛིན་ཏེ༔ རང་

༄༅། །ཉིད་སྐད་ཅིག་གིས་ཁྲོ་བོ་རྒྱལ་པོ་དབང་ཆེན་དྲེགས་པ་ཀུན་འདུལ་སྐུ་མདོག་དམར་བོ་ཞལ་གཅིག་ཕྱག་གཉིས་པ༔ ཕྱག་གཡས་རྡོ་རྗེ་བེ་ཅོན་ནམ་མཁའ་ལ་ཕྱར་ཞིང་༔ གཡོན་
རྡོ་རྗེའི་ཐོད་པ་མེ་རབ་ཏུ་འབར་བ་བསྣམས་པ༔ གདུག་པ་ཅན་ཐམས་ཅད་ཀླད་ནས་གཟིར་བར་བྱེད་པ༔ སྦྱོར་གིང་བསྣོལ་བའི་སྟེང་ནས༔ ཞབས་གཉིས་འདོར་ཐབས་ཀྱི་བཞུགས་པ༔
ཞལ་རྔམ་ཞིང་མཆེ་བ་བརྩེགས་པ༔ སྤྱན་གསུམ་སྡང་མིག་ཏུ་གཟིགས་པ༔ ཤངས་ནས་སྐལ་པའི་རླུང་ནག་འཚུབས་པ༔ སྙན་ནས་བསྐལ་པའི་འབྲུག་ལྡིར་བ༔ ལྗགས་ནས་
བསྐལ་པའི་གློག་འགྱུ་བ༔ ཞལ་ན་ཧྲཱིཿདང་ཕཊ་ཀྱིས་སྒྲ་སྒྲོག་པ༔ ཐོད་པའི་འཕྲེང་བ་སྐུ་ལ་གསོལ་ཞིང་༔ དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ༔ དབུ་སྐྲ་ཁམ་སེར་གྱེན་དུ་

བརྗེས་ཤིང་དབུ་གཙུག་ན་རྟ་མགོ་ལྗང་བཞུར་རྟ་སྐད་འཚེར་བས༔ ཁམས་གསུམ་དབང་དུ་སྡུད་ཅིང་༔ སྲིད་གསུམ་བྲན་དུ་བསྐོལ་པ༔ བསྐལ་པའི་མེ་དཔུང་འབར་བའི་ཀློང་
ནས་བཞུགས་ཤིང་༔ བ་སྤུའི་བུ་ག་ཐམས་ཅད་ནས་ཁྲོ་ཆུང་གི་ཚོགས་དཔག་ཏུ་མེད་པ་འཕྲོས་པས་གནོད་བྱེད་ཐམས་ཅད་ཐལ་བར་བསྲེགས་ཤིང་སྐྱེད་ཐམས་ཅད་བྲན་དུ་བཀོལ་བར་བསམ༔
ཐུགས་ཀར་པད་ཉིའི་སྟེང་དུ་ཧྲཱི༔དེའི་མཐར་ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྷྲི་ཝ་ཧཱུྃ༔ ཨོཾ་པདྨན་ཏ་ཀྲི་ཏ་ཧཱུྃ༔ ཧྲཱི་ཧྲཱི་ཧྲཱི༔ ཧཱུྃ་ཧཱུྃ་ཧཱུྃ༔ ཕཊ་ཕཊ་ཕཊ༔ འདིའི་སྐབས་སུ་སྲུང་འཁོར་
བསྒོམ་པ་ཟུར་དུ་གསལ༔ ཞེས་བསྐྱེད་རྫོགས་བཟླས་གསུམ་གྱི་གདངས་དང་ལྡན་པའི་ངང་ནས༔ སྣང་སྲིད་ལྷ་མ་སྲིན་སྡེ་བརྒྱད་དང་༔ བར་དུ་གཅོད་པའི་དགྲ་བགེགས་ཐམས་ཅད་རང་
དབང་མེད་པར་དབང་དུ་བསྡུས༔ ཚར་བཅད་ནས་འདར་ཡེད་ཡེད་བཀའ་ཉན་གསུང་སྡོད་པར་བསམ་མོ༔ འཁོར་འདས་ཐམས་ཅད་དབང་དུ་སྡུད་པའི་གདངས་ནི༔ དབང་ཆེན་

༄༅། །རྟ་མགྲིན་གྱི་ཡེ་ཤེས་ཀྱིས་རོལ་པ་ཆེན་པོ་གཅིག་ལས་ནམ་ཡང་གཡོ་བ་མེད་པའི་ངང་ནས༔ གང་ལ་ཡང་ཉམས་ང་བ་དང་བག་ཚ་བ་མེད་པར་གདོན་བགེགས་ཀྱི་སྟེང་དུ་
ཐོག་རྫིས་བྱའོ༔ དེ་ལྟ་བུའི་དགོངས་པ་དང་ལྡན་ཙ་ན༔ ལྷ་འདྲེ་མི་གསུམ་དབང་དུ་འདུས་པར་འགྱུར་རོ༔ དྲེགས་པ་ཅན་ཐམས་ཅད་ལས་ལ་བཀོལ་ནས་བྲན་བཞིན་དུ་ལས་བྱེད་དོ༔
གལ་ཏེ་གྲལ་དུ་མི་ཁོལ་བའི་ལས་བྱེད་དུ་མ་འདོད་ན༔ ཨོཾ་བཛྲ་ཐུན་བྷྱོ༔ བཛྲ་ཏྲིག་ནན༔ བཛྲ་ཛ་ཛཱ༔ བཛྲ་ས་མ་ཡཱ་སྟཾ༔ ཧཾ་ཤ་ཏྲིག་ཏྲིག་ནན༔ ཏྲིག་ཧུར་ཐུཾ་ཛ༔ མ་
ར་ཡ་ཕཊ༔ ཨོཾ་རུ་ཏྲིག་ཏྲིག༔ རུ་ཏྲིག་ཏྲིག༔ ཏྲི་ཧུར་ཐུཾ་ཛ༔ མ་ར་ཡ་ཕཊ༔ སརྦ་བྷུ་ཏ་ཏྲིག་ནན༔ ཅེས་རྩ་སྔགས་ལ་བཏག་ནས༔ རྟ་བྲོ་བརྡུངས་པས་བར་ཆད་གདོན་བགེགས་ཐམས་ཅད་
རྡུལ་བཞིན་དུ་བརླག་པར་ཐེ་ཚོམ་མེད་དོ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ ཁ་ཐཾ༔ ཁ་ཐཾ༔

དེ་ལྟར་དབང་ཆེན་བསྐྱེད་རིམ་ལ་འབད་ནས༔ རྫོགས་རིམ་སྙིང་པོའི་དོན་ལ་བཟླ་བ༔ དམིགས་གཏད་ཀུན་བྲལ་སྣང་སྟོང་དབྱེར་མེད་ངང་༔ བཞུགས་སྟངས་
གསུམ་དང་གཟིགས་སྟངས་རྣམ་གསུམ་གྱིས༔ ཉིན་མཚན་ཁ་སྦྱོར་ནམ་མཁར་སྤྲིན་བྲལ་ལས༔ ནང་དབྱིངས་རྣམ་དག་སྒྲོན་མ་འཇའ་ཚོན་དབུས༔ རིག་པ་མི་བསྒྱུར་ལུག་རྒྱུད་འཆར་
སྒོ་ནི༔ ཡང་དོག་མེད་པའི་ཆོས་དབྱིངས་ནམ་མཁའ་ལ༔ སྲིད་ཞི་མཉམ་ཉིད་ཚུལ་གྱི་དཀྱིལ་འཁོར་བྲིས༔ མ་ལུས་གཉིས་སུ་མེད་དེར་བུམ་པར་རོ༔ ཀུན་ཀྱང་རོ་སྙོམས་ཞི་
ཁྲོ་ཡོངས་རྫོགས་ལ༔ རྫོགས་དང་མ་རྫོགས་སྲིད་ཞི་རོ་མཉམ་པ༔ ཡེ་ནས་ཀློང་ཡང་བརྡལ་བ་ཆེན་པོའི་ངང་༔ མ་ལུས་ཆམ་ཆམ་གཅིག་ཏུ་ཕྱིན་ཐབས་སོ༔ ཆོས་དབྱིངས་
རྣམ་པ་ཀུན་ཏུ་སྟོང་པའི་གཟུགས༔ རང་བཞིན་མེད་བཞིན་མངོན་གསུམ་སྣང་བའི་རྩལ༔ སྐུ་དང་ཡེ་ཤེས་ཉིད་ཀྱི་རོལ་པ་ལ༔ ཀུན་ཀྱང་ཡེ་རྫོགས་ཆེན་པོ་ལྷར་བསྐྱེད་དོ༔ བདེ་

༄༅། །གཤེགས་ཀུན་གྱི་སྐུ་གསུང་ཐུགས་ཀྱི་གསང་༔ འགྲོ་འོང་ཀུན་བྲལ་བརྗོད་ཏུ་མེད་པའི་དོན༔ སེམས་རྟོག་འགག་བྱེད་གཞོམ་མེད་རྡོ་རྗེའི་དབྱངས༔ སྒྲ་མཐའ་
ཆོས་དབྱིངས་མཉམ་པའི་ངང་དུ་བཟླས༔ དེ་ལྟར་སྣང་ཞིང་སྲིད་པའི་ཆོས་སོ་ཅོག༔ ཐབས་ཆེན་ཚོགས་གཏོར་མཆོད་པའི་འཁོར་ལོ་སྟེ༔ རྟོག་ཚོགས་ཡམ་ཤིང་བསྲེག་བླུག་མ་ལུས་
པ༔ དབྱིངས་རིག་ཤེས་རབ་ཡེ་ཤེས་མེར་འཇུག་གོ༔ ངོ་བོ་གདོད་ནས་རྣམ་དག་ཚ་ཚ་ལ༔ རང་བཞིན་སྤྲོས་དང་བྲལ་བའི་ཧཾ་ཁུང་དུ༔ མཚན་ཉིད་གཉིས་སྣང་སྣ་ཚོགས་མིང་
གཟུགས་གནན༔ གཉིས་མེད་ཀླུང་ངམ་གནན་གཏད་དམ་པའོ༔ ཇི་སྲིད་རྟོག་ཚོགས་ཟད་པར་མ་གྱུར་པ༔ དེ་སྲིད་ས་ལམ་ལས་མཐའ་ཡང་མི་ཟད༔ ཤིན་ཏུ་ཟབ་པར་གདམས་
པ་རྗེ་འབངས་རྣམས༔ ཁྱད་པར་སྙིང་ལ་འཆོངས་ཤིག་ས་མ་ཡཱ༔ རྒྱ་རྒྱ་རྒྱ༔ མ་འོངས་འགོང་པོས་བསླད་པའི་ཆད་ལྟ་ལ༔ སྟོང་ཉིད་ཟུང་འཇུག་ཅེས་སུ་འཆད་པ་དང་༔ གསང་བ་

སྔགས་ཀྱི་བསྟན་པ་ཉམས་པའི་དུས༔ ཉོན་མོངས་སྤྱོད་ལ་བདེ་བ་ཆེན་པོ་ཞེས༔ སྙིགས་མ་ལྔ་ལ་སྤྱོད་པའི་དུས་ཀྱི་ཚེ༔ ང་ཡི་རྗེས་འཇུག་དག་པའི་སྣང་བ་ཅན༔ དུས་ལ་བབ་ཚེ་
གཉེན་པོའི་ཆོས་འདི་སྤེལ༔ ཚོགས་སྦྱོར་གཉིས་ན་བློས་བྱས་དོན་སྤྱིའི་ཚུལ༔ མཐོང་ལམ་མི་རྟོགས་སྒོམ་པའི་ས་གཉིས་པར༔ ངོ་བོས་སྟོང་དང་རང་བཞིན་སྟོང་ཉིད་ཡང་༔ གཞི་
མེད་རྩ་བ་བྲལ་བའི་ངོ་བོ་ལ༔ ཉམས་མྱོང་ཚུལ་གྱིས་རྟོགས་པའི་བདག་ཉིད་ཀྱིས༔ ཉོན་མོངས་སྒྲིབ་པ་མངོན་ཞེན་དངོས་སྤངས་ཀྱང་༔ དེར་འཛིན་གཉེན་པོས་བསླད་པའི་སྟོང་པ་
ལ༔ གོང་མའི་ས་གསུམ་སྲིད་ཞི་མཉམ་བཞག་དང་༔ རྗེས་ཐོབ་ཤེས་སྒྲིབ་རང་ཟད་རྣམས་དབྱིངས་ཆོས༔ ཡང་དག་རྫོགས་སངས་རྒྱས་ལ་དོན་གཉེར་ཡང་༔ རང་སའི་བློ་ཡི་
གཉེན་པོའི་སྒྲིབ་པ་སྟེ༔ དེ་སྤངས་ནས་ནི་ཟུང་འཇུག་ཆེན་པོ་འམ༔ ཤེས་རབ་ཕ་རོལ་ཕྱིན་མ་རྒྱལ་བའི་ཡུམ༔ བྱས་ཆོས་བློ་དང་གཉེན་པོ་ཟད་པའི་དུས༔ མཉམ་རྗེས་གཉིས་མེད་

༄༅། །ཉམས་དགའ་ཐིག་ལེའི་ངང་༔ མྱང་འདས་མི་རེ་འཁོར་བ་མི་དགོས་ཀྱང་༔ སྟོང་ཉིད་མངོན་དུ་གྱུར་པས་མངོན་སངས་རྒྱས༔ སྟོང་པ་ཁྱད་པར་བྱས་པས་སྟོང་ཉིད་དེ༔
ཉམས་དང་དབང་པོའི་ཡུལ་གྱི་བདེ་བ་ནི༔ རྒྱུ་རྐྱེན་བྱེད་པས་ཐིག་ལེས་ལུས་བཅིངས་ཏེ༔ ཡིད་ཀྱིས་ཚོར་བ་སེམས་དཔའི་བདེ་བ་ཙམ༔ དེ་ལས་སྐྱོབ་པའི་མི་རྟོག་ཏིང་འཛིན་ཡང་༔
འགྱུར་བའི་དུག་བཅས་བདེ་བ་ལས་གཞན་གང་༔ བདེ་བར་ཁྱད་པར་བྱས་པའི་བདེ་ཆེན་ནི༔ འགྱུར་མེད་བདེ་ཆེན་ལྷན་སྐྱེས་ཡེ་ཤེས་ཏེ༔ ཆོས་ཉིད་སྟོང་ཉིད་བདེ་བར་
ཤར་བ་དེ༔ གཉིས་སྦྱོར་དཔེས་མཚོན་གཉིས་སྦྱོར་ཡུལ་ལས་འདས༔ ཡུལ་དང་ཡུལ་ཅན་བདེ་བ་ཆེན་པོར་འབར༔ རང་རིག་ཕྱ་དུར་མདངས་པས་རྒྱུན་མི་ཆད༔ གང་ལྟར་སྣང་
བ་བདེ་ཡང་བདེ་ཆེན་ལས༔ བཅོས་ཤིང་བསྒྱུར་དུ་མེད་པའང་དེ་ཉིད་དོ༔ བདེ་སྟོང་གཉིས་མེད་ངོ་བོ་ཉིད་སྐུ་སྟེ༔ ཐམས་ཅད་མཉམ་པ་ཆེན་པོའི་ངང་དུ་རྫོགས༔ དོན་གྱིས་དབྱིངས་

ལ་དམིགས་གཏད་རྒྱུན་བྲལ་ཡང་༔ རོལ་པ་ཙམ་དུ་ཅིར་ཡང་སྣང་བ་ལས༔ རང་བཞིན་ཡེ་རྫོགས་སྟོང་པས་མེད་མཐའ་སེལ༔ མངོན་སུམ་སྣང་བས་ཡོད་མཐའ་སེལ་བའི་
དོན༔ བདེན་མིན་སྣང་ལ་རང་བཞིན་མེད་པ་སྟེ༔ ཉོན་མོངས་བདེ་སྡུག་རང་མཚང་རང་སར་གྲོལ༔ འདི་ནི་དུས་གསུམ་རྒྱལ་བའི་དགོངས་པ་སྟེ༔ བདག་འདྲ་ཨུ་རྒྱན་པདྨ་ཐོད་
འཕྲེང་གིས༔ བསྐྱེད་རྫོགས་འཁྲུལ་མེད་ཙིཏྟ་དམར་པོའི་སྐོར༔ ཕྱི་རབས་རིག་འཛིན་སྐལ་ལྡན་བུ་ལ་གདམས༔ ས་མ་ཡ༔ རྒྱ་རྒྱ་རྒྱ༔ མཆན། འདིའི་བར་ནས་ལས་མཐའ་ཁ་གཅིག་འདུག་པ་
ཟུར་དུ་གསལ༔ འདི་ལ་ཆོས་བདག་སྐྱེས་བུ་སྟག་ལོ་པ༔ རྒྱ་མཚོའི་མིང་འཛིན་སྔགས་འཆང་མཐུ་བོ་ཅན༔ ཚངས་བསྐུད་རྡོ་རྗེ་སྨེ་བས་སྨྲས་པ་དང་༔ གཞན་ཡང་ཁྱི་འབྲུག་ལུག་གི་
ལོ་པ་ནི༔ ཆོས་རྒྱལ་པདྨ་རྡོ་རྗེ་ཤཱཀྱའི་མིང་༔ འདི་སོགས་སྐལ་ལྡན་རྣམས་ལ་དག་སྣང་གིས༔ ལུང་བསྟན་སྒོ་བསྙན་ཆོས་སྐོར་རྫོགས་པར་བྱིན༔ མ་འོངས་བོད་འདིར་ཀླུ་དང་འགོང་

༄༅། །པོ་ཡིས༔ བདག་བྱས་འགྲོ་བ་མང་བོ་ཕུང་བའི་དུས༔ དེ་དག་འདུལ་ཐབས་གཏེར་ཁ་མང་སྦས་ཀྱང་༔ འདི་ལས་ཟབ་པའི་གདམས་པ་ཡོད་རེ་སྐན༔ བསྟན་
པའི་གསལ་བྱེད་བཻ་རོ་ཁྱོད་ཉིད་ཀྱང་༔ སྐུ་གསུང་ཐུགས་ཀྱི་སྤྲུལ་པ་གསུམ་གྱིས་ནི༔ དུས་མཚུངས་འགྲོ་བའི་དོན་བྱེད་རིག་སྦྲུལ་གྱིས༔ གྲོགས་རི་རིན་ཆེན་སྤུང་པའི་མགུལ་ནས་ནི༔
ཐོག་མར་ཁ་བྱང་ལྡེ་མིག་གསང་བྱང་དང་༔ རྩ་གསུམ་ཟབ་ལམ་བསྐྱེད་རྫོགས་དམ་རྫས་སོགས༔ ཕྲད་ཚེ་གདམས་སྐོར་དུས་གནད་བསྟུན་ལ་ཕོབ༔ ཁྱད་པར་ཟབ་རྒྱས་དབང་ཆེན་
དྲེག་འདུལ་སྐོར༔ ལོ་དགུའི་བར་དུ་མ་སྤེལ་དམ་དུ་སྦོས༔ དེ་ནས་རིམ་བཞིན་གསང་བའི་ལུང་བཞིན་སྤེལ༔ ལྔ་བརྒྱ་ཐ་མར་རྩུབ་འགྱུར་སྡེ་བརྒྱད་འཁྲུགས༔ དེ་དུས་
མ་ངེས་སྦས་ཚུལ་སྤྱོད་པ་ཅན༔ བཟང་ངན་ལས་དང་སྐྲ་སེན་སུས་བཟུང་བ༔ འབྲེལ་ཚད་བདེ་ཆེན་གནས་སུ་ཁྲིད་པ་དེ༔ པདྨས་ལུང་བསྟན་གཏེར་འདི་རྙེད་པའི་ཚེ༔ གཏེར་

སྲུང་ཆེན་མོ་རྡོ་རྗེ་གཤོག་རྒོད་མས༔ དངོས་སུ་ལས་ལྡན་སྐྱེ་བུའི་ལག་ཏུ་སྤྲོད༔ ཨུ་རྒྱན་ཐུགས་ཀྱི་སྲས་དང་ཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ 
བཀའ་རྒྱ༔ དམ་རྒྱ༔ གཏད་རྒྱ༔ ཁ་ཐཾ་ཁ་ཐཾ་ཁ་ཐཾ༔ མེ་མོ་ལུག་ལོ་རང་ལོ་སུམ་ཅུ་པའི་ཐོག་སྦྲེལ་གྱི་ཟླ་བ་ཧོར་ཟླ་དྲུག་བའི་ཚེས་བཅུའི་ཉིན༔ གྲོགས་རི་རིན་ཆེན་སྤུངས་བའི་མགུལ་ནས༔ སྣ་ཚོགས་རང་གྲོལ་བདག་གིས་གདན་དྲངས་པའོ༔ ཤུ་བྷཾ༔

༄༅། །འུ་འུ་འུ༔ དབང་ཆེན་དྲེགས་པ་ཀུན་འདུས་ལས༔ མདུན་བསྐྱེད་ཉེར་བར་སྒྲུབ་བ་ཡོད༔

༄༅། །དབང་ཆེན་དྲེགས་པ་ཀུན་འདུས་ལས༔ མདུན་བསྐྱེད་ཉེ་བར་སྒྲུབ་པ་ནི༔ དམིགས་རྟེན་ཡོད་ན་བཀྲམ་ལ༔ བདག་བསྐྱེད་དང་ལྡན་པའི་ངང་ནས༔ རང་གི་
མདུན་གྱི་ནམ་མཁར་པཾཿལས་པདྨ་རཾལས་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ དམར་པོ་རིང་ཆ་ཚེག་དྲག་དང་བཅས་པ་ལས་འོད་ཟེར་འཕྲོས༔ དགྲ་བགེགས་གདུག་པ་ཅན་ཐམས་ཅད་
ཚར་བཅད༔ ཚུར་འདུས་ཡོངས་སུ་གྱུར་པ་ལས༔ བདག་བསྐྱེད་ལྟར་བསྐྱེད༔ ཐུགས་ཀའི་ས་བོན་ལས་འོད་ཟེར་འཕྲོས་པས༔ རང་བཞིན་གྱི་གནས་ནས་སྤྱན་འདྲེན་པ་ནི༔ ཧྲཱིཿ
དགའ་བ་ཚལ་གྱི་དུར་ཁྲོད་ནས༔ རུ་ཏྲ་ཕོ་མོ་བསྣོལ་བའི་གདན་སྟེང་དུ༔ ཐུགས་རྒྱུད་ངར་དང་བཅས་ནས་ནི༔ གནས་འདིར་སྤྱན་འདྲེན་གཤེགས་སུ་གསོལ༔ དག་སྣང་ལོངས་

༄༅། །སྐུའི་གཞལ་ཡས་ནས༔ སྐུ་དང་ཡེ་ཤེས་བསམ་མི་ཁྱབ༔ མ་དག་འགྲོ་ལ་རྩེར་དགོངས་ནས༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་
གྷྲྀ་ཝ་ཧཱུྃ༔ ཨོཾ་པདྨནྟ་ཀྲི་ཏ་ཧཱུྃ༔ ས་པཱ་རི་ཝ་ར་བཛྲ་ས་མ་ཡཱ་ཛཿཛཿ པདྨ་ཀ་མ་ལ་ཡེ་སྟྭཾ༔ དགྱེས་ཤིང་མི་གཡོ་བརྟན་པར་བཞུགས༔ དངོས་སུ་འབྱོར་དང་ཡིད་ལས་བྱུང༔ ཏིང་འཛིན་སྔགས་
དང་ཕྱག་རྒྱ་ཡིས༔ གཉིས་མེད་བདུད་རྩིར་བྱིན་བརླབས་ནས༔ མཆོད་པ་འབུལ་ལོ་བཞེས་སུ་གསོལ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཋ༔ འདོད་ཆགས་དག་པ་སྒེག་མོས་དང༔ ཆགས་
ཆེན་ཁྲག་གི་རྒྱ་མཚོ་ལ༔ ཞག་དང་ཚིལ་བུའི་བཅུད་ལྡན་པས༔ ལྦུ་བ་དམར་སེར་ཚོམ་བུས་སྤྲས༔ འཁོར་བ་གནས་སུ་དག་པའི་རྫས༔ བཏུང་བའི་ཚོགས་འདི་བཞེས་སུ་གསོལ༔ མ་

ཧཱ་རཀྟ་ལ་ཁཱ་ཧི༔ ཧཱུྃ༔ སྣང་བ་སྣོད་ཀྱི་གཏོར་གཞོང་དུ༔ སྲིད་པ་བཅུད་ཀྱི་གཏོར་མ་འདི༔ ཡེ་ནས་རང་བྱུང་ཆེན་པོ་ཡི༔ སེམས་ཅན་ལྷ་དང་ལྷ་མོའི་ཚོགས༔ བྱ་བྱེད་གཉིས་མེད་
ལྷུན་གྱིས་གྲུབ༔ རྣམ་རྟོག་འཁྲུལ་པས་འཁོར་བའི་རྫས༔ ཟག་མེད་བདེ་ཆེན་བདུད་རྩིའི་མཆོག༔ རང་ཤར་རྫས་ཀྱི་གཏོར་ཚོགས་ནི༔ བླ་མ་ཡི་དམ་མཁའ་འགྲོའི་ཚོགས༔ དམ་
ཅན་བཀའ་སྲུང་སྲུང་མར་བཅས༔ བཞེས་ཤིག་རོལ་ཅིག་ཁ་རཾ་ཁཱ་ཧི༔ དགྱེས་པར་མཛོད་ཅིག་མཁའ་འགྲོའི་ཚོགས༔ ཚིམས་པར་མཛོད་ཅིག་བྲན་གཡོག་རྣམས༔ ཟོ་ཞིག་བཟའ་བའི་
ཚོགས་ལ་ཟོ༔ འཐུང་ཤིག་བཏུང་བའི་ཚོགས་ལ་འཐུང་༔ རྐྱེན་ངན་བར་ཆད་ཞི་བ་དང་༔ མཐུན་རྐྱེན་མཆན། བདག་མདུན་ཐ་མི་དད་པའི་བསྙེན་པ་གང་འགྲུབ་བྱེད༔ ཡིད་བཞིན་དངོས་གྲུབ་སྩོལ༔ དེ་
ནས་གཏོར་མ་ཨ་མྲྀ་ཏ་དང་སྭ་བྷ་ཝཱས་སྔགས་ཀྱིས་བྱིན་གྱིས་རླབས་ལ༔ གཏོར་མ་ཁ་དོག་དྲི་རོ་རེག་བྱ་ནུས་པ་ཕུན་སུམ་ཚོགས་པ་ཟག་པ་མེད་པའི་བདུད་བརྩི་ཁྱད་པར་ཅན་བདེ་བ་སྐྱེད་ནུས་པ་ནམ་མཁའི་

༄༅། །མཐའ་དང་མཉམ་པར་གྱུར༔ གཏོར་མ་བསྔོ་བའི་གནས་སུ་གྱུར་པ་འདི་ཉིད་ཁྲོ་བོའི་རྒྱ་པོ་རྟ་མཆོག་རོལ་པ་འཁོར་དང་བཅས་པས་ལྗགས་ཧཱུྃ་ལས་བསྐྱེས་པའི་རྡོ་རྗེའི་སྦུ་གུ་ཅན་
གྱིས་བཞེས་པར་བསམས་ལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྷྲྀ་ཝ་ཧཱུྃ༔ ཨོཾ་པདྨནྟ་ཀྲི་ཏ་ཧཱུྃ༔ ས་པ་རི་ཝ་ར་ཨི་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི༔ ཞེས་གཏོར་མ་འབུལ་ཞིང་འདོད་པའི་དོན་ལ་གསོལ་བ་གདབ༔ བསྟོད་
པ་ནི༔ ཧཱུྃ༔ གཏི་མུག་རྡོ་རྗེ་མི་རྟོག་ཆོས་ཀྱི་སྐུ༔ འདོད་ཆགས་རྡོ་རྗེ་བདེ་སྟོང་ལོངས་སྤྱོད་རྫོགས༔ ཞེ་སྡང་རྡོ་རྗེ་གསལ་སྟོང་སྤྲུལ་པ་ཡི༔ དབྱེར་མེད་རྟ་མཆོག་སྐུ་ལ་ཕྱག་འཚལ་བསྟོད༔ 
ཧྲཱི༔ པདྨ་དམར་དང་ཉི་མའི་དཀྱིལ་འཁོར་ན༔ སྐད་ཅིག་ཉིད་ལ་རྟ་མཆོག་ཁྲོས་པའི་སྐུ༔ ཤིན་ཏུ་དམར་ཞིང་རྔམ་པའི་ཆ་ལུགས་ཅན༔ ཁམ་ནག་རལ་པའི་ཁྲོད་ནས་མངོན་མཐོ་བའི༔ སྤྱི་
གཙུག་རྟ་ཞལ་ལྗང་ནག་དྲག་ཏུ་མཚེར༔ ཕྱག་གཡས་བེ་ཅོན་གཡོན་པས་ཐོ་བ་བསྣམས༔ སྟག་དང་མི་ལྤགས་གླང་ཆེན་གོས་གྱོན་ལ༔ སྐམ་རློན་ཐོད་པའི་ཕྲེང་བས་རྣམ་པར་བརྒྱན༔

རུས་པའི་རྒྱན་དྲུག་བྱུག་པའི་རྫས་ཀྱིས་སྤྲས༔ ལྟོ་འགྲོའི་དབང་པོ་རྣམས་གྱིས་དཀྲིས༔ ས་འོག་ས་སྟེང་ས་བླའི་གདུག་ཅན་རྣམས༔ བཟུང་ནས་བསྐྱང་བསྐུམ་ཚུལ་གྱིས་ཞབས་ཀྱི་
མནན༔ སྤྲུལ་པའིཁྲོ་ཆུང་དཔག་མེད་གདམ་ཕྱོུར་འཕྲོས༔ སྤྲིན་སྡེ་བརྒྱད་མ་ལུས་དབང་དུ་སྡུད༔ བསྐལ་པའི་མེ་རླུང་འབར་བའི་ཀློང་དཀྱིལ་ན༔ བདེ་བཤེགས་འདུས་པ་ཁྲོ་རྒྱལ་མཐུ་རྩལ་
ཅན༔ པདྨ་དབང་ཆེན་སྐུ་ལ་ཕྱག་འཚལ་བསྟོད༔ ཞེས་བའི་མཇུག་ཤེས་པ་བརྗོད་ཅིང་བསྔོ་བ་བྱའོ༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ་ཁ་ཐཾ༔ མངྒ་ལཾ༔ མཆན། འདིར་དབང་གི་རྩ་ཐོ་དང་བདག་མདུན་ངག་སྒྲིག་འདོད་འཇོའི་སྣང་བ་།
དབང་ཆེན་དྲིག་པ་ཀུན་འདུས་སྐུ་གསུང་ཐུགས་རྗེས་གནང་འདི་གསུམ་གཅིག་ཡིན་ནོཐ་དད་ཡིན་ངོ་མ་མཚལ།

༄༅། །དབང་ཆེན་དྲེགས་པ་ཀུན་འདུས་དབང་ཆོག་གསང་བ་གཅིག་སྒྲུབ་ཡོད༔

༄༅། །རྟ་མགྲིན་དབང་གི་ལྷ་ལ་ཕྱག་འཚལ་ལོ༔ སྔོན་འགྲོ་བཀྲ་ཤིས་དག་པའི་ས་ཕྱོགས་སུ༔ མཎྜལ་མཆོད་གཏོར་མཁོ་བའི་ཡོ་བྱད་བསགས༔ སྔོན་འགྲོ་བསྐྱེད་རྫོགས་ལྟ་བའི་གདེངས་ལྡན་བས༔
གསོལ་བཏབ་བསྙེན་ལ་རང་དབང་ལུང་ནོད་བྱ༔ དང་པོ་སློབ་མ་ཁྲུས་བྱུང་མིག་དར་དང་༔ མེ་ཏོག་དང་བཅས་བྱིན་ནས་འདི་སྐད་ཞུས༔ ཀྱི་འགྲོ་བའི་མགོན་པོ་སྟོན་པ་བླ་ན་མེད༔ བདེ་གཤེགས་ཀུན་འདུས་བདག་ལ་དགོངས་སུ་གསོལ༔
མ་རིག་ལས་ཀྱིས་མནར་བའི་སེམས་ཅན་ལ༔ ཐུགས་རྗེས་བརྩེ་དགོངས་དབང་མཆོག་བསྐུར་དུ་གསོལ༔ བླ་མས། ཀྱི་སྐལ་ལྡན་རིགས་ཀྱི་བུ་གཅིག་བདག་ལ་གསོན༔ གསང་བའི་མཆོག་འདི་
རབ་ཏུ་གཉན་པས་ན༔ མི་འདའ་རྡོ་རྗེའི་དམ་ཚིག་བསྲུང་ནུས་སམ༔ དེ་ལྟར་ཁས་བླངས་བདག་གིས་དབང་མཆོག་སྦྱིན༔ ས་མ་ཡཱ་ཨི་དན་ན་ར་སྐན༔ ཅེས་བདུད་རྩི་བླུད༔ དེ་ནས་ནང་དུ་བཅུག་ལ་བགེགས་བསྐྲད༔

༄༅། །སྲུང་འཁོར་བསྒོམས་ལ་གྲལ་དུ་འཁོད༔ ཀྱེེ་ཧོ༔ བླ་མ་བདེ་གཤེགས་རྒྱལ་བ་ཐམས་ཅད་ཀྱི༔ བྱིན་རླབས་ཡེ་ཤེས་བདག་ལ་དབབ་ཏུ་གསོལ༔ དེ་ནས་སྐྱབས་འགྲོ་སེམས་བསྐྱེད་སྔོན་དུ་སོང་ནས་སློབ་མ་
ལྷ་རུ་བསྐྱེད༔ ཧྲཱིཿ ལྷོ་ནུབ་དགའ་བ་ཚལ་གྱི་དུར་ཁྲོད་ནས༔ ཁྲོ་བོའི་རྒྱལ་པོ་རྟ་མགྲིན་དབང་གི་ལྷ༔ བདེ་གཤེགས་ཁྲོ་བོའི་ལྷ་ཚོགས་འཁོར་དང་བཅས༔ ཐུགས་རྗེས་བརྩེ་དགོངས་གནས་འདིར་
བྱིན་ཕོབ་ཅིག༔ ཧྲཱིཿཧྲཱིཿཧྲཱི༔ ཞེས་གཉིས་སུ་མེད་པར་བསྟིམས༔ པུཥྤེ་སིདྡྷི་ཧཱུྃ༔ ཞེས་མེ་ཏོག་འབུལ༔ པུཥྤེ་ཨ་བྷི་ཥཱིཉྩི་ཧཱུྃ༔ དབང་བསྐུར་བྱིན་མིག་དར་དབྱེ༔ ཕྱི་ནང་གི་ལྷ་ངོ་སྤྲད༔ དེ་ནས་བུམ་དབང་བསྐུར་བ་ནི༔ ཧྲཱིཿ
དག་བྱེད་ཡེ་ཤེས་བདུད་རྩི་ལྷ་ཡི་ཆུ༔ བདེ་གཤེགས་དབང་ཆེན་འདུས་པའི་བུམ་པ་ཡིས༔ སྐལ་ལྡན་དབང་བསྐུར་དབང་བཞིའི་སྣོད་གྱུར་ཅིག༔ ཧྲཱིཿ ཀཱ་ལ་ཤ་ཨ་བྷི་ཥིཉྩ་ཧཱུྃ༔ བྱིན་དབབ་བུམ་དབང་

ངོ་སྤྲོད་དག་པར་མཛོད༔ གསང་དབང་བདུད་བརྩིའི་དབང་བསྐུར་ནི༔ ཧྲིཿ ཆོས་སྐུ་སྣང་མཐའ་ཡེ་ནས་མ་གཡོས་ཀྱང་༔ ལོངས་སྤྱོད་རྫོགས་པའི་སྣང་ཚུལ་ཅིར་ཡང་སྟོན༔ སྤྲུལ་སྐུ་ཁྲོ་རྒྱལ་རྟ་མགྲིན་དབང་གི་ལྷ༔
ཀུན་འདུས་བྱང་སེམས་བདུད་རྩིའི་དབང་བསྐུར་རོ༔ ཧྲཱིཿ བོདྷི་ཙིཏྟ་ཨ་མྲྀ་ཏ་ཝཱ་ཀ་ཨ་བྷི་ཥཱིཉྩ་ཧཱུྃ༔ རྩ་མདུད་བཀྲོལ་ཞིང་ཨ་ཡི་ཀ་ལིའི་སྒྲ་དོན་ངོ་སྤྲད༔ ཤེར་དབང་མེ་ལོང་གཏད་ལ༔ ཧྲཱིཿ རེག་བྱའི་བདེ་བ་འཇམ་ཞིང་
ཡིད་དུ་འོང་༔ སྟོང་གསལ་ཉམ་ཡང་ཡེ་ཤེས་གསལ་སྒྲིབ་མེད༔ སྣ་ཚོགས་འཆར་བ་ཤེས་རབ་དབང་མཆོག་འདི༔ སྐལ་ལྡན་གསང་སྔགས་དམ་པ་དབང་བསྐུར་རོ༔ ཧྲཱིཿ ཀརྨ་མུ་ཏྲ་ཙིཏྟ་ཨ་བྷི་ཥཱིཉྩ་
ཧཱུྃ༔ བདེ་སྟོང་ངོ་སྤྲོད་དེ་བཞིན་དག་པ་བརྗོད༔ བཞི་པ་གཏོར་དབང་བསྐུར་བ་ནི༔ ཧྲཱིཿ སྣོད་བཅུད་རྣམ་དག་རྟེན་དང་བརྟེན་པར་བཅས༔ རང་ལུས་ཕུང་ཁམས་དང་བཅས་གཞལ་ཡས་ཁང་༔ དོན་དམ་རིག་
སྟོང་འགྱུར་མེད་བཞི་པའི་དབང་༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཧྲཱིཿ ཏི་ལ་ཀ་ཛྷཱ་ན་བྷ་ལིངྟ་ཨ་བྷི་ཥཱིཉྩ་ཧཱུྃ༔ བཞི་པ་ངོ་སྤྲད་དེ་བཞིན་དག་པ་ཡིན༔ གཞན་དོན་ནུས་པའི་བཀའ་སྲུང་གཏད་རྒྱ་བྱེད༔

༄༅། །དམ་བསྲེས་རྗེས་ནི༔ གཏང་རག་ཚོགས་འཁོར་ཤིས་པ་བརྗོད༔ དེ་ལྟར་དབང་ཆེན་རིག་པའི་དབང་བསྐུར་ཐབས༔ རང་གི་མིག་དང་སྙིང་ལས་འབང་གྱུར་ཀྱང་༔ མ་འོངས་སྙིགས་མ་བཞི་བཅུ་ཁ་རལ་དུས༔ དམ་སྲི་སྡེ་བརྒྱད་རྡུལ་དུ་བརླག་པ་དང་༔ ཆོས་ཟབ་
བདྨའི་སྙིང་ཁྲག་དམ་པ་འདི༔ འགྲོ་བ་མཆོག་དམན་སུ་ཡིས་ཉམས་བླངས་ཀྱང་༔ ཕྱི་མ་བདེ་བ་ཅན་དུ་སྐྱེ་བར་ངེས༔ རྟག་ཏུ་མི་འབྲལ་འཆིང་བའི་ཆོས་མཆོག་འདི༔ བཟང་ངན་འབྲེལ་ཚད་ཐུགས་རྗེས་སྨོན་ལམ་གྱིས༔ བདེ་ཆེན་གནས་སུ་ཁྲིད་པ་དེ་ལ་སྤྲོད༔ དྲག་མོ་སྙིང་ཟན་ཁྱོད་ལ་
གཏད་དོ་རྒྱ༔ ས་མ་ཡཱ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ སྨུག་ཐམ༔ སོ་ཕག་ཤི་ཐམ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རི་རིན་ཆེན་སྤུངས་པ་ནས་གདན་དྲངས་པའོ༔ མད་ལཾ༔

༄༅།   །དབང་ཆེན་དྲེགས་པ་ཀུན་འདུས་ལས༔ བརྔན་འབྱིན་བར་ཆད་ཀུན་སེལ་གྱི་གླུད་རབ་ཡོད༔

༄༅། །འུ་འུ་འུ༔ ཀྱི་སྲིད་གསུམ་འཁོར་བའི་གནས་འདི་ནས༔ ལན་ཆགས་གཉེར་བའི་འབྱུང་པོ་ཀུན༔ གླུད་ལ་དབང་བའི་གདོན་ཚོགས་དང་༔ ཡུལ་ལ་གནས་པའི་སྲིན་
འདྲེ་རིགས༔ གང་དག་ཇི་སྙེད་གནས་པ་ཀུན༔ སྔགས་འཆང་བདག་གི་དམ་ལ་འདུས༔ དམ་ཚིག་གནས་འདིར་ད་ཚུར་བྱོན༔ སྦྱིན་པ་ཐམས་ཅད་ཚིམས་པར་སྦྱིན༔ སྔོན་གྱི་བསྐལ་
པའི་དང་པོ་ལ༔ འཛམ་གླིང་བོད་ཁམས་འདི་ཉིད་ལ༔ ཡོངས་ཀྱིས་བསྐོས་པའི་རྒྱལ་པོ་དེ༔ མི་ཟན་བདུད་ཀྱི་ཟིན་པ་ལ༔ འབྱུང་བ་མ་སྙོམས་ནད་ཀྱིས་གཡོས༔ འདུ་བ་རྣམ་བཞིའི་
ནད་ཀྱིས་ཐེབས༔ གཉེན་དང་ཉེ་བ་འཁོར་རྣམས་ཀྱིས༔ རྒྱལ་པོའི་སྐུ་གླུད་ཐབས་ཀྱི་བཤམས༔ དགོས་པའི་རྒྱུ་རྐྱེན་བསགས་པའི་ཚེ༔ གླུད་ལ་དེ་ནི་སྐུ་མ་མཆིས༔ རིན་ཆེན་

༄༅། །གསེར་གྱི་སྐུ་རུ་བགྱིས༔ སྐུ་བཟང་དེ་ནི་མདངས་དང་ལྡན༔ གླུད་ལ་དེ་ནི་དབུ་མ་མཆིས༔ ཨ་སྨྲ་གབྷ་དབུ་རུ་བགྱིས༔ དཔང་བཟང་དེ་ནི་འཕང་རེ་མཐོ༔ བླུད་ལ་དེ་
ནི་སྐྲ་མ་མཆིས༔ རྒྱང་རམ་སྔོན་པོ་སྐྲ་རུ་མཆིས༔ གླུད་ལ་དེ་ནི་སྤྱན་མ་མཆིས༔ ལུང་ཐང་དེ་ནི་སྤྱན་དུ་མཆིས༔ སྤྱན་བཟང་དེ་ནི་ཅི་ཡང་གཟིགས༔ གླུད་ལ་དེ་ནི་སྙན་
མ་མཆིས༔ དངུལ་ལ་དེ་ནི་སྙན་དུ་བགྱིས༔ སྒྲ་སྐད་དེ་ནི་ཅི་ཡང་གསན༔ གླུད་ལ་དེ་ནི་ཤང་མ་མཆིས༔ སྤྲ་ཚིལ་དེ་ནི་ཤང་དུ་བགྱིས༔ དྲི་ཞིམ་དྲི་ནི་ཅི་ཡང་ཚོར༔ གླུད་
ལ་དེ་ནི་ཚེམས་མ་མཆིས༔ མགྲོན་བུ་དེ་ནི་ཚེམས་སུ་མཆིས༔ བཞད་མདངས་དེ་ནི་ལྷགས་སེ་ལྷག༔ གླུད་ལ་དེ་ནི་ལྗགས་མ་མཆིས༔ བྱུ་རུ་དེ་ནི་ལྗགས་སུ་བགྱིས༔ གསུང་
སྙན་དེ་ནི་ཀྱུ་རུ་རུ༔ གླུད་ལ་དེ་ནི་ཐུགས་མ་མཆིས༔ ཞོ་ཤ་དེ་ནི་ཐུགས་སུ་བགྱིས༔ བསམ་བློ་བཏང་བའི་སེམས་དང་ལྡན༔ གླུད་ལ་དེ་ནི་རྒྱན་མ་མཆིས༔ གསེར་རྒྱན་སྣ་

བདུན་ཕུན་སུམ་ཚོགས༔ དགོས་པའི་བྱེ་བྲག་སྣ་ཚོགས་དང་༔ རིན་ཆེན་ལྔ་དང་འབྲུ་སྣ་ཚོགས༔ ཁ་དོག་རོ་བཅུད་སྣ་ཚོགས་ཀུན༔ རྒྱལ་པོའི་སྐུ་གླུད་ཐབས་ཀྱིས་བཤམས༔ བདུད་
ལ་སྐུ་གླུད་རྒྱས་པར་བཤམས༔ གླུད་ཀྱིས་མི་བཞིན་འགུལ་མ་ཤེས༔ གླུད་ཀྱི་མི་བཞིན་སྨྲ་མ་ཤེས༔ ཁམས་དང་སྐྱེ་མཆེད་གླུད་ལ་མེད༔ ཡོན་ཏན་རྣམས་དང་མི་ལྡན་པས༔ བདུད་ཀྱི་
རྒྱལ་པོ་ལ་སོགས་དང་༔ བགེགས་ཀྱི་ཚོགས་རྣམས་མ་དགྱེས་ཏེ༔ སྐུ་གླུད་དེ་ལ་མ་དད་དོ༔ སློབ་དཔོན་དགའ་རབ་རྡོ་རྗེ་ཡིས༔ ཕྱག་ན་རྡོ་རྗེའི་ཏིང་འཛིན་གྱིས༔ གླུད་ལ་བྱིན་
བརླབས་མཛད་པའི་མཐུས༔ གླུད་ཀྱིས་མི་བཞིན་སྨྲ་ཡང་ཤེས༔ གླུད་ཀྱིས་མི་བཞིན་འགྲོ་ཡང་ཤེས༔ ཁམས་དང་སྐྱེ་མཆེད་གླུད་ལ་ཚང༔ གླུད་ཀྱི་ཡོན་ཏན་བསམ་མི་ཁྱབ༔ ཤིན་ཏུ་
རྒྱས་པའི་སྐུ་གླུད་འདི༔ དཔའ་བརྗིད་ཆེ་བའི་ཡོན་ཏན་ནི༔ ཆེ་བརྒྱུད་སློབ་དཔོན་འགྱིང་བ་འདྲ༔ ཆས་པ་དེ་ནི་བརྡར་བརྡར་ནས༔ སྐྱེས་པ་དམག་ལ་ཆས་པ་འདྲ༔ རྒྱན་ཆ་དེ་ནི་

༄༅། །བཏག་བཏག་ནས༔ མོ་བཙུན་བག་མར་ཆས་པ་འདྲ༔ འཕགས་པའི་ནོར་རྣམས་གླུད་ལ་བརྒྱན༔ དེ་ཡི་ངོ་མཚར་རྨད་རེ་ཆེ༔ མི་བས་དེ་ནི་གླུད་རེ་བཟང་༔ གྱི་ལིང་རྟ་བས་བང་
རེ་མགྱོགས༔ དགོས་པའི་མཐུ་སྟོབས་བསམ་མི་ཁྱབ༔ བདུད་ཀྱི་ཡུལ་དུ་གླུད་ཀྱི་རིན་ཐང་ཆེ༔ བགེགས་ཀྱི་ཡུལ་དུ་གཏོར་མ་རྒྱ་རེ་ཆེ༔ ད་ནི་བདུད་ཀྱི་རིགས་རྣམས་ཀུན༔ བསམ་
གྱིས་མི་ཁྱབ་གྲངས་ཡང་མང་༔ ཡོན་གྱི་བདག་པོ་འདི་དག་ལ༔ ལས་ཀྱི་འབྲེལ་བའི་བགེགས་རྣམས་དང་༔ ལན་ཆགས་གཉེར་བ་ཐམས་ཅད་ལ༔ ད་ནི་ཡོན་འབུལ་གླུད་འབུལ་ལོ༔ གླུད་
འབུལ་བ་དེ་ཕྱོགས་བཅུར་འབུལ༔ ཕྱོགས་བཅུ་དག་གི་ཕྱོགས་མཚམས་ནས༔ ཕྱོགས་སྐྱོང་འཁོར་དུ་གཏོགས་པའི་བགེགས༔ གང་དག་ལན་ཆགས་གཉེར་བ་ཡིས༔ བགེགས་དང་
གདོན་དུ་གྱུར་པ་ལ༔ གླུད་དང་གཏོར་མ་ཆ་རེ་འབུལ༔ བུ་ལོན་འཁོར་ཞིང་ལན་ཆགས་བྱང་༔ བཟུང་བ་ཐོངས་ལ་བཅིངས་པ་ཁྲོལ༔ འཁོར་འདིར་གནོད་པ་མ་བྱེད་ཅིག༔ བདེན་པའི་

བཀའ་ལས་མ་འདའ་བར༔ འདི་ན་མ་འདུག་གཞན་དུ་དེངས༔ ཧཱུྃ་མི་སྲོག་མདངས་ལ་དགའ་བའི་ལྷ་འདྲེ་ཚུར་ཉོན་དང་༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་
འདྲེ་ཀུན༔ བྱིན་གྱིས་བརླབས་པའི་གླུད་བཞེས་ལ༔ བསྒོ་བའི་བཀའ་ཉན་བདེན་ཚིག་བདར༔ མཛེས་པའི་གླུད་དང་གཏོར་མ་ལོངས༔ གླུད་དང་ལན་ཆགས་འདི་བཞེས་ལ༔ ཁྱེད་
ཅག་མགུ་ཞིང་ཚིམས་གྱུར་ཅིག༔ རྒྱུ་སྦྱོར་ཡོན་བདག་འཁོར་བཅས་ལ༔ ཕྱིན་ཆད་གནོད་པ་མ་བྱེད་ཅིག༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་རྣམས༔ བྱིན་
གྱིས་བརླབས་པའི་གླུད་བཞེས་ལ༔ བསྒོ་བའི་བཀའ་ཉན་བདེན་ཚིག་བདར༔ མཛེས་པའི་གླུད་དང་གཏོར་མ་ལོངས༔ གླུད་དང་ལན་ཆགས་འདི་བཞེས་ལ༔ ཁྱེད་ཅག་མགུ་ཞིང་
ཚིམས་གྱུར་ཅིག༔ རྣལ་འབྱོར་ཡོན་བདག་འཁོར་བཅས་ལ༔ ཕྱིན་ཆད་གནོད་པ་མ་མཛད་ཅིག༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་རྣམས༔ བྱིན་གྱིས་

༄༅། །བརླབས་པའི་གླུད་བཞེས་ལ༔ བསྒོ་བའི་བཀའ་ཉན་བདེན་ཚིག་བདར༔ མཛེས་པའི་གླུད་དང་གཏོར་མ་ལོངས༔ གླུད་དང་ལན་ཆགས་འདི་བཞེས་ལ༔ ཁྱེད་ཅག་
མགུ་ཞིང་ཚིམས་གྱུར་ཅིག༔ རྒྱུ་སྦྱོར་ཡོན་བདག་འཁོར་བཅས་ལ༔ ཕྱིན་ཆད་གནོད་པ་མ་མཛད་ཅིག༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་རྣམས༔ བྱིན་
གྱིས་བརླབས་པའི་གླུད་བཞེས་ལ༔ བསྒོ་བའི་བཀའ་ཉན་བདེན་ཚིག་བདར༔ མཛེས་པའི་གླུད་དང་གཏོར་མ་ལོངས༔ གླུད་དང་ལན་ཆགས་འདི་བཞེས་ལ༔ ཁྱེད་ཅག་མགུ་ཞིང་
ཚིམས་གྱུར་ཅིག༔ རྒྱུ་སྦྱོར་ཡོན་བདག་འཁོར་བཅས་ལ༔ ཕྱིན་ཆད་གནོད་པ་མ་མཛད་ཅིག༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་རྣམས༔ བྱིན་
གྱིས་བརླབས་པའི་གླུད་བཞེས་ལ༔ བསྒོ་བའི་བཀའ་ཉན་བདེན་ཚིག་བདར༔ མཛེས་པའི་གླུད་དང་གཏོར་མ་ལོངས༔ གླུད་དང་ལན་ཆགས་འདི་བཞེས་ལ༔ ཁྱེད་ཅག་མགུ་ཞིང་

ཚིམས་གྱུར་ཅིག༔ རྒྱུ་སྦྱོར་ཡོན་བདག་འཁོར་བཅས་ལ༔ ཕྱིན་ཆད་གནོད་པ་མ་མཛད་ཅིག༔ ཀྱི་ད་ནི་གླུད་ཀྱི་ལམ་བསྟན་རྩལ༔ གླུད་ཀྱི་ལམ་བསྟན་གང་དུ་བསྟན༔ གླུད་ཀྱི་
ལམ་བསྟན་ཤར་དུ་བསྟན༔ ཉི་མ་ཤར་ཕྱོགས་ཕ་གི་ན༔ དྲི་ཟ་རྒྱལ་པོ་མང་པོ་ནི༔ དྲི་ཟའི་བློན་པོ་བློན་མོ་དང་༔ སྲས་དང་འཁོར་དུ་གྱུར་པ་ཀུན༔ མི་བས་དེ་ནི་གླུད་བཟང་ཟེར༔ གྱི་
ལིང་རྟ་བས་བང་མགྱོགས་ཟེར༔ དྲི་ཟའི་བུ་མོ་ལྔ་བརྒྱ་དང་༔ གསེར་གྱི་མི་ཕོ་འབྱོན་དུ་རེ༔ བྲོ་བརྡུངས་དེ་ནི་ཁྲིགས་སེ་ཁྲིག༔ སྙན་པའི་གླུ་ལེན་ཀྱུ་རུ་རུ༔ ཟ་འོག་དར་
མཚོན་པུ་རུ་རུ༔ སྦ་གླིང་ལྕང་གླིང་ཙེ་རེ་རེ༔ རིན་ཆེན་ངར་གྱི་མི་ཆེན་ཁྱོད༔ དྲི་ཟའི་ཡུལ་དུ་ཕྱིན་པར་གྱིས༔ དྲི་ཟའི་གདོན་གྱིས་ངོ་ལོངས་ལ༔ ལན་ཆགས་བགེགས་ཀྱི་ཁ་
སྒྱུར་ཅིག༔ བཟུང་པ་ཐོངས་ལ་བཅིངས་པ་ཁྲོལ༔ བུ་ལོན་འཁོར་ལ་ལན་ཆགས་བྱང་༔ ཕྱིན་ཆད་འཁོར་འདིར་མ་གནོད་ཅིག༔ ཀྱི་གླུད་ཀྱི་ལམ་བསྟན་གང་དུ་བསྟན༔ གླུད་ཀྱི་

༄༅། །ལམ་བསྟན་ལྷོ་རུ་བསྟན༔ ཉི་མ་ལྷོ་ཕྱོགས་ཕ་གི་ན༔ གྲུལ་བུམ་རྒྱལ་པོ་མང་པོ་ནི༔ གྲུལ་བུམ་བློན་པོ་བློན་མོ་དང་༔ སྲས་དང་འཁོར་དུ་གྱུར་པ་ཀུན༔ མི་བས་
དེ་ནི་གླུད་བཟང་ཟེར༔ གྱི་ལིང་རྟ་བས་བང་མགྱོགས་ཟེར༔ གྲུལ་བུམ་བུ་མོ་ལྔ་བརྒྱ་དང་༔ གསེར་གྱི་མི་ཕོ་འབྱོན་དུ་རེ༔ བྲོ་བརྡུངས་དེ་ནི་ཁྲིགས་སེ་ཁྲིག༔ སྙན་པའི་གླུ་
ལེན་ཀྱུ་རུ་རུ༔ ཟ་འོག་དར་མཚོན་པུ་རུ་རུ༔ སྦ་གླིང་ལྕང་གླིང་ཙེ་རེ་རེ༔ རིན་ཆེན་དར་གྱི་མི་ཆེན་ཁྱོད༔ གྲུལ་བུམ་ཡུལ་དུ་ཕྱིན་པར་གྱིས༔ གྲུལ་བུམ་གདོན་ཚོགས་ངོ༌
ལོངས་ལ༔ ལན་ཆགས་བགེགས་ཀྱི་ཁ་སྒྱུར་ཅིག༔ བཟུང་བ་ཐོངས་ལ་བཅིངས་པ་ཁྲོལ༔ བུ་ལོན་འཁོར་ལ་ལན་ཆགས་བྱང་༔ ཕྱིན་ཆད་འཁོར་འདིར་མ་གནོད་ཅིག༔ ཀྱི་གླུད་
ཀྱི་ལམ་བསྟན་གང་དུ་བསྟན༔ གླུད་ཀྱི་ལམ་བསྟན་ནུབ་ཏུ་བསྟན༔ ཉི་མ་ནུབ་ཕྱོགས་ཕ་གི་ན༔ ཀླུ་གདོན་རྒྱལ་པོ་རྒྱལ་མོ་དང་༔ ཀླུ་གདོན་བློན་པོ་བློན་མོ་དང་༔ སྲས་དང་

འཁོར་དུ་གྱུར་པ་ཀུན༔ མི་བས་དེ་ནི་གླུད་བཟང་ཟེར༔ གྱི་ལིང་རྟ་བས་བང་མགྱོགས་ཟེར༔ ཀླུ་གདོན་བུ་མོ་ལྔ་བརྒྱ་དང་༔ གསེར་གྱི་མི་ཕོ་འབྱོན་དུ་རེ༔ བྲོ་བརྡུངས་དེ་ནི་
ཁྲིགས་སེ་ཁྲིག༔ སྙན་པའི་གླུ་ལེན་ཀྱུ་རུ་རུ༔ ཟ་འོག་དར་མཚོན་པུ་རུ་རུ༔ སྦ་གླིང་ལྕང་གླིང་ཙེ་རེ་རེ༔ རིན་ཆེན་ངར་གྱི་མི་ཆེན་ཁྱོད༔ ཀླུ་གདོན་ཡུལ་དུ་ཕྱིན་པར་གྱིས༔ ཀླུ་
གདོན་རྣམས་ཀྱི་ངོ་ལོངས་ལ༔ ལན་ཆགས་བགེགས་ཀྱི་ཁ་སྒྱུར་ཅིག༔ བཟུང་བ་ཐོངས་ལ་བཅིངས་པ་ཁྲོལ༔ བུ་ལོན་འཁོར་ལ་ལན་ཆགས་བྱང་༔ ཕྱིན་ཆད་འཁོར་འདིར་མ་གནོད་
ཅིག༔ ཀྱི་གླུད་ཀྱི་ལམ་བསྟན་གང་དུ་བསྟན༔ གླུད་ཀྱི་ལམ་བསྟན་བྱང་དུ་བསྟན༔ ཉི་མ་བྱང་ཕྱོགས་ཕ་གི་ན༔ གནོད་སྦྱིན་རྒྱལ་པོ་མང་པོ་ནི༔ གནོད་སྦྱིན་བློན་པོ་བློན་མོ་དང་༔ སྲས་
དང་འཁོར་དུ་གྱུར་པ་ཀུན༔ མི་བས་དེ་ནི་གླུད་བཟང་ཟེར༔ གྱི་ལིང་རྟ་བས་བང་མགྱོགས་ཟེར༔ གནོད་སྦྱིན་བུ་མོ་ལྔ་བརྒྱ་དང་༔ གསེར་གྱི་མི་ཕོ་འབྱོན་དུ་རེ༔ བྲོ་བརྡུངས་དེ་ནི་

༄༅། །ཁྲིགས་སུ་ཁྲིག༔ སྙན་པའི་གླུ་ལེན་ཀྱུ་རུ་རུ༔ ཟ་འོག་དར་མཚོན་པུ་རུ་རུ༔ སྦ་གླིང་ལྕང་གླིང་ཙེ་རེ་རེ༔ རིན་ཆེན་དར་གྱི་མི་ཆེན་ཁྱོད༔ གནོད་སྦྱིན་ཡུལ་དུ་ཕྱིན་
པར་གྱིས༔ གནོད་སྦྱིན་གདོན་ཚོགས་ངོ་ལོངས་ལ༔ ལན་ཆགས་བགེགས་ཀྱི་ཁ་སྒྱུར་ཅིག༔ བཟུང་པ་ཐོངས་ལ་བཅིངས་པ་ཁྲོལ༔ བུ་ལོན་འཁོར་ལ་ལན་ཆགས་བྱང་༔ ཕྱིན་
ཆད་འཁོར་འདིར་མ་གནོད་ཅིག༔ ཞི་བ་བྱང་ཆུབ་སེམས་དང་ལྡན་གྱུར་ཅིག༔ ཧཱུྃ༔ གླུད་བསྐོར་གཅིག་ལ་ལོ་སྐོར་རེ༔ ལོ་སྐོར་གཅིག་གི་གླུད་དུ་འབུལ༔ གླུད་བསྐོར་གཉིས་
ལ་ལོ་སྐོར་གཉིས༔ ལོ་སྐོར་གཉིས་ཀྱི་གླུད་དུ་འབུལ༔ གླུད་བསྐོར་གསུམ་ལ་ཕོ་སྐོར་རེ༔ ལོ་སྐོར་གསུམ་གྱི་གླུད་དུ་འབུལ༔ ཕོ་གླུད་གཡས་སུ་སྒ་ར་ར༔ མོ་གླུད་གཡོན་དུ་ཀྱི་
ལི་ལི༔ གླུད་ཆེན་གསུམ་དུ་བསྐོར་ཙམ་ན༔ ལྷ་འདྲེ་ཀུན་ཀྱང་གཡས་སུ་བསྐོར༔ བྲན་གཡོག་མང་པོ་འཁོར་དང་བཅས༔ ལྷ་ཆེན་ཚོགས་ཀྱང་གཡས་སུ་བསྐོར༔ སྐྱེས་པ་ཕོ་

ཡི་སྐག་ཟློག་ཅིག ཚེ་གླུད་དེ་ནི་ཆུང་ཡང་གླུད༔ གླུད་ཆེན་གཡོན་དུ་བསྐོར་ཙམ་ན༔ ལྷ་འདྲེ་ཀུན་ཀྱང་གཡོན་དུ་བསྐོར༔ བྲན་གཡོག་མང་པོ་འཁོར་དང་བཅས༔ ལྷ་ཆེན་
ཚོགས་ཀྱང་གཡོན་དུ་བསྐོར༔ དགྱེས་པའི་མདངས་དང་བཅས་སྟེ་བསྐོར༔ ཟ་མ་མོ་ཡི་ཀག་ཟློག་ཅིག༔ ཧཱུྃ༔ སྲིད་པའི་ལྷ་འདྲེ་གཉན་པོ་ཀུན༔ སྡོད་སྡོད་དེ་ནི་སྡོད་རེ་སྐྱོ༔ ལྟ་ལྟ་དེ་ནི་
མིག་རེ་སྐམ༔ ད་ནི་བཞུད་དོ་གཤེགས་སོ་འཚལ༔ ད་ནི་གཤེགས་སོ་ཡུལ་བྱུང་འཚལ༔ མི་དང་གདོན་དུ་ཕྱེས་ལ་སོང་༔ གླུད་དང་གདོན་དུ་འགྲོགས་ལ་སོང་༔ གལ་
ཏེ་མི་འགྲོ་མི་ཉན་ན༔ དབང་ཆེན་ལྷ་ཚོགས་ཁྲོས་ནས་ནི༔ མགོ་ནི་ཚལ་པ་བརྒྱ་རུ་གས༔ ལུས་ནི་དུམ་བུ་སྟོང་དུ་གས༔ དེ་བས་རང་རང་ཕྱོགས་སུ་སོང་༔ གཏོར་མ་བརྒྱ་རྩ་
སྦྱིན་པ་ཡིས༔ ཟས་ནོར་འཕེལ་ཞིང་རྒྱས་པ་དང་༔ སྨན་སྣ་བཏབ་པའི་ཡོན་ཏན་གྱིས༔ མི་བདེ་ནད་ལས་གྲོལ་བ་དང་༔ ངར་མི་སྦྱིན་པའི་ཕན་ཡོན་གྱིས༔ ལུས་ངག་ཡིད་ཀྱི་ལན་

༄༅། །ཆགས་འཁོར༔ བྱ་གྲུབ་ཡེ་ཤེས་ཐོབ་པར་ཤོག༔  ས་མ་ཡཱ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རི་རིན་ཆེན་སྤུངས་པའི་མགུལ་ནས་གདན་
དྲངས་པའི་ཤོག་སེར་ངོས་ལ་ཐུབ་བསྟན་རྡོ་རྗེ་བྲག་ཏུ་ཕབ་པའོ༔ མངྒ་ལཾ༔

༄༅། །དབང་ཆེན་དྲེགས་པ་ཀུན་འདུས་ལས༔ བརྔན་འབྱིན་བར་ཆད་ཀུན་སེལ་གྱི་སྔོན་འགྲོའི་ལྷན་ཐབས་ངག་འགྲིགས་མ༔

༄༅། །འུ་འུ་འུ༔ འདས་དང་མ་བྱོན་ད་ལྟར་བཞུགས་པ་ཡི༔ དུས་གསུམ་སངས་རྒྱས་མ་ལུས་ཇི་སྙེད་པ༔ རྡུལ་གཅིག་རྡུལ་སྙེད་སངས་རྒྱས་བཞུགས་པ་དང་༔ དུས་
གསུམ་བདེ་བར་གཤེགས་པ་མ་ལུས་ཀུན༔ སེམས་ཅན་དོན་ཕྱིར་ཐུགས་རྗེའི་དགོངས་མཛད་ལ༔ བཀྲ་ཤིས་གུར་ཁང་གནས་འདིར་གཤེགས་སུ་གསོལ༔ མ་ཆགས་པདྨའི་གདན་ལ་
བཞུགས་སུ་གསོལ༔ མ་རིག་མུན་གསལ་སྣང་གསལ་མར་མེ་བལྟམས༔ ཞལ་ཟས་ལོངས་སྤྱོད་མཆོད་པ་རྒྱ་ཆེན་དང་༔ མེ་ཏོག་སྤོས་དང་མར་མེ་དྲི་མཆོག་རྣམས༔ དུས་གསུམ་
སངས་རྒྱས་སྤྲུལ་པའི་ཚོགས་ཆེན་ལ༔ གཉིས་སུ་མེད་པར་མཆོད་པ་འབུལ་ལགས་ན༔ མཆོད་པ་ཆེན་པོ་དགོངས་ནས་བཞེས་སུ་གསོལ༔ བདག་དང་ཡོན་བདག་སེམས་ཅན་ཐམས་

༄༅། །ཅད་ཀྱིས༔ སྐྱེ་བ་དཔག་མེད་ལུས་བླངས་གྲོང་ཁྱེར་དེར༔ རང་ལུས་ཆགས་མེད་ཚུལ་དུ་ལུས་སྐྱིན་དུ༔ ངར་གླུད་དབང་པོ་ཡན་ལག་ཚང་བ་འབུལ༔ འཆི་བདག་ལ་
སོགས་བདུད་བཞི་འཇོམས་པ་དང་༔ སྐྱེ་རྒ་ན་འཆིའི་སྡུག་བསྔལ་ཞི་བ་དང་༔ རྐྱེན་ངན་བར་ཆད་ཐམས་ཅད་བཟློག་པ་དང་༔ ནད་རིགས་རླུང་འཁྲིས་བད་ཀན་འདུས་པ་དང་༔ མ་
ལུས་མྱུར་དུ་ཞི་བར་མཛད་དུ་གསོལ༔ ས་བཅུ་བགྲོད་པའི་བྱང་ཆུབ་སེམས་དཔའ་དང་༔ རིག་འཛིན་ས་ལ་བཞུགས་པ་ཇི་སྙེད་དང་༔ དུས་གསུམ་བདེ་གཤེགས་སྐུ་ཡི་སྤྲུལ་པ་ནི༔ 
མཁྱེན་རབ་བདག་པོ་འཕགས་པ་འཇམ་དཔལ་དང་༔ དུས་གསུམ་བདེ་གཤེགས་གསུང་གི་སྤྲུལ་པ་ནི༔ ཐུགས་རྗེའི་མངའ་བདག་སྤྱན་རས་གཟིགས་དབང་དང་༔ དུས་གསུམ་བདེ་

གཤེགས་ཐུགས་ཀྱི་སྤྲུལ་པ་ནི༔ གསང་བདག་རྡོ་རྗེ་འཛིན་པ་ཆེན་པོ་དང་༔ དུས་གསུམ་བདེ་གཤེགས་ཡོན་ཏན་སྤྲུལ་པ་ནི༔ ས་ལ་བཞུགས་པའི་བྱང་ཆུབ་སེམས་དཔའ་རྣམས༔ བཀྲ་
ཤིས་གུར་ཁང་གནས་འདིར་གཤེགས་སུ་གསོལ༔ མ་ཆགས་པདྨའི་གདན་ལ་བཞུགས་སུ་གསོལ༔ མཆོད་ཡོན་མེ་ཏོག་བདུག་སྤོས་སྣང་གསལ་དང་༔ ཞལ་ཟས་ལོངས་སྤྱོད་རྒྱན་ལྡན་
གཏོར་མ་དང་༔ གཉིས་སུ་མེད་པའི་ཚུལ་གྱིས་འབུལ་ལགས་ན༔ མཆོད་པ་ཆེན་པོ་དགོངས་ཏེ་བཞེས་སུ་གསོལ༔ བདག་དང་ཡོན་བདག་འཁོར་དང་བཅས་པ་ཡི༔ སེམས་ཅན་
མ་ལུས་འགྲོ་བ་ཐམས་ཅད་ཀྱིས༔ སྐྱེ་བ་གྲངས་མེད་བག་ཆགས་ལུས་བླངས་ཏེ༔ རང་ལུས་ཆགས་མེད་ཚུལ་དུ་ལུས་སྐྱིན་དུ༔ ངར་གླུད་དབང་པོ་ཡན་ལག་ཚང་བ་འབུལ༔ འཆི་
བདག་ལ་སོགས་བདུད་བཞི་འཇོམས་པ་དང་༔ སྐྱེ་རྒ་ན་འཆིའི་སྡུག་བསྔལ་འཇོམས་པ་དང་༔ རྐྱེན་ངན་བར་ཆད་ཐམས་ཅད་བཟློག་པ་དང་༔ ནད་རིགས་རླུང་འཁྲིས་བད་ཀན་འདུས་

༄༅། །པ་དང་༔ མྱུར་དུ་ཞི་བའི་ཕྲིན་ལས་མཛད་དུ་གསོལ༔ ཧཱུྃ༔ ཉེ་དབང་སུམ་ཅུ་རྩ་གསུམ་ལྷ་ཡུལ་ན༔ ལྷ་ཡི་དབང་པོ་བརྒྱ་བྱིན་འཁོར་དང་བཅས༔ འཇིག་རྟེན་མྱེས་པོ་
ཚངས་པ་འཁོར་དང་བཅས༔ དགའ་ལྡན་འཕྲུལ་དགའ་གཞན་འཕྲུལ་དབང་བྱེད་དང་༔ ཕྱོགས་སྐྱོང་བཅུ་དང་རིགས་བཞི་འདུས་པའི་ལྷ༔ ཤར་ཕྱོགས་རྒྱལ་པོ་ཆེན་པོ་ཡུལ་འཁོར་སྲུང༔
ལྷོ་ཕྱོགས་རྒྱལ་པོ་ཆེན་པོ་འཕགས་སྐྱེས་པོ༔ ནུབ་ཕྱོགས་རྒྱལ་པོ་ཆེན་པོ་སྤྱན་མིག་བཟང་༔ བྱང་ཕྱོགས་རྒྱལ་པོ་ཆེན་པོ་རྣམ་ཐོས་སྲས༔ ཕྱོགས་སྐྱོང་བཅུ་དང་སྲུང་མ་དམ་ཚིག་ཅན༔
ཡོན་ཏན་མགྲོན་དུ་གྱུར་པ་མ་ལུས་ཀུན༔ སེམས་ཅན་དོན་ཕྱིར་ཐུགས་རྗེས་བརྩེ་དགོངས་ལ༔ བཀྲ་ཤིས་གུར་ཁང་གནས་འདིར་གཤེགས་སུ་གསོལ༔ མ་ཆགས་པདྨའི་གདན་ལ་
བཞུགས་སུ་གསོལ༔ དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོས་མཆོད༔ བདག་དང་རྒྱུ་སྦྱོར་སེམས་ཅན་ཐམས་ཅད་ཀྱི༔ སྐྱེ་བ་གྲངས་མེད་བག་ཆགས་ལུས་བླངས་ནས༔

རང་ལུས་ཆགས་མེད་ཚུལ་དུ་ལུས་སྐྱིན་དུ༔ ངར་གླུད་དབང་པོ་ཡན་ལག་ཚང་བ་འབུལ༔ འཆི་བདག་ལ་སོགས་བདུད་བཞི་འཇོམས་པ་དང་༔ རྐྱེན་ངན་བར་ཆད་ཐམས་ཅད་བཟློག་
པ་དང་༔ ནད་རིགས་རླུང་མཁྲིས་བད་ཀན་འདུས་པ་དང་༔ མ་ལུས་ད་ལྟ་ཞི་བར་མཛད་དུ་གསོལ༔ བདག་ཉིད་དབང་ཆེན་དྲེགས་འདུས་ཐུགས་ཀ་ནས༔ ཐུགས་རྗེའི་ལྕགས་ཀྱུའི་
འོད་ཟེར་རྣམ་པར་འཕྲོ༔ འདོད་ཆགས་ལྷ་ཡི་གནས་སུ་སྐྱེ་བ་དང་༔ ང་རྒྱལ་ལྷ་མིན་གནས་སུ་སྐྱེ་བ་དང་༔ གཏི་མུག་བྱོལ་སོང་གནས་སུ་སྐྱེ་བ་དང་༔ ཕྲག་དོག་མི་ཡུལ་གླིང་
བཞིར་སྐྱེ་བ་དང་༔ སེར་སྣ་ཡི་དྭགས་གནས་སུ་སྐྱེ་བ་དང་༔ ཞེ་སྡང་དམྱལ་བའི་གནས་སུ་སྐྱེ་བ་དང་༔ ཐུགས་རྗེས་ལྕགས་ཀྱུས་མྱུར་དུ་དྲང་དུ་གསོལ༔ ལས་དང་སྨོན་ལམ་དབང་
གིས་གནས་འདིར་ཁུག༔ ཨཿ ནྲྀཿ སུཾཿ པྲེཿ དུཿ ཛཿ ཛཿ ཧཱུྃ༔ འཇིག་རྟེན་འདི་དང་གཞན་དག་ནས༔ གནས་པའི་ལྷ་ཀླུ་ལྷ་མ་ཡིན༔ གནོད་སྦྱིན་འབྱུང་པོ་ཤ་ཟ་དང་༔ མིའམ་ལྟོ་

༄༅། །ཕྱེ་གྲུལ་བུམ་དང་༔ གཤིན་རྗེ་མ་མོ་རྒྱལ་པོ་དང་༔ མཁའ་ལ་རྒྱུ་བའི་གདོན་ཚོགས་དང་༔ ལོ་ཀག་ཟླ་ཀག་བྱུར་ཀག་དང་༔ སྔར་འདྲེ་གནས་དང་ད་འདྲེ་འོང་༔ ལམ་འདྲེ་
འཁྱམས་པོ་ལ་སོགས་པ༔ འབྱུང་བ་བཞི་ལ་གནས་པ་དང་༔ གླིང་བཞི་དག་ལ་གནས་པ་ཡི༔ ཡི་དྭགས་གདོན་དང་ལན་ཆགས་རྣམས༔ བུ་ལོན་དེད་ཅིང་ཤ་འཁོན་སྙོག༔ མ་ལུས་གནས་
འདིར་ད་ཁུག་ཅིག༔ ཧཱུྃ༔ ལྷ་ཡི་བདུད་ནི་དཀར་པོ་ཁྱོད༔ ཤེས་བྱའི་སྒྲིབ་པ་དག་ལས་བྱུང་༔ ཕུང་པོའི་བདུད་ནི་སེར་པོ་ཁྱོད༔ རྣམ་རྟོག་ལས་ཀྱི་སྒྲིབ་ལས་བྱུང་༔ ཉོན་མོངས་
བདུད་ནི་དམར་བོ་ཁྱོད༔ ཉོན་མོངས་འདོད་ཆགས་སྒྲིབ་ལས་བྱུང་༔ འཆི་བདག་བདུད་ནི་ནག་པོ་ཁྱོད༔ ལན་ཆགས་ལས་ཀྱི་སྒྲིབ་ལས་བྱུང་༔ དེ་རིང་རྒྱུ་སྦྱོར་ཡོན་བདག་
གིས༔ ལན་ཆགས་བར་ཆད་ཞི་བའི་ཕྱིར༔ བསོད་ནམས་ལས་ཀྱི་ཚོགས་བསགས་ཏེ༔ ངར་གླུད་གཏོར་མ་རྒྱ་ཆེན་བཏང་༔ བར་གཅོད་སེལ་བའི་ཚོགས་འཁོར་འདི༔ སྔོན་

ཚེ་རྒྱལ་བའི་བྱིན་རླབས་དང་༔ ད་ལྟ་ཡོན་གྱི་བདག་པོ་ཡི༔ བར་ཆད་ཞི་བའི་ཕྲིན་ལས་མཛོད༔ ཞེས་སོགས་འདོད་གསོལ་དང་བཅས་པ་བྱའོ༔
བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རི་རིན་ཆེན་སྤུང་པའི་མགུལ་ནས་གདན་དྲངས་པའོ༔ མངྒ་ལཾ༔

༄༅། །དབང་ཆེན་དྲེགས་པ་ཀུན་འདུས་ལས༔ རྒྱལ་བསེན་བརླག་བྱེད་མདུད་ཆོག་མེའི་ཕྲེང་བ་གདུག་པའི་སྤུ་གྲིའོ། །

༄༅། །འུ་འུ་འུ༔ ཤམཐྭགྭ༔ ཐུགས་དམ་ལྷ་ལ་ཕྱག་འཚལ་ལོ༔ མ་འོངས་དམ་སྲི་གདུག་པ་ཁ་དར་དུས༔ ཆོས་པའི་དགེ་སྦྱོར་ལ་གནོད༔ སྐྱེལ་བའི་སྲོག་ལ་གནོད༔ བུད་མེད་ཀྱི་སྲིད་ལ་གནོད༔ བུ་ཆུང་གི་ལུས་ལ་
གནོད༔ ལོངས་སྤྱོད་ཀྱི་ནོ་ལ་གནོད༔ དེ་སྲུང་ཐབས་གནད་ཚིང་འཁོར་ལོ་དེ་ཉིད་ཀྱི་རྫས༔ སོག་བལ་གཡས་དཀར༔ གཡོན་ནག་ལ་སྐུང་བ་དཀར་པོ་གཉིས་ནག་པོ་སྐྱ་གཅིག་གསུམ་བསྒྲིལ་དུ་བྱས་པའི༔ བུ་མོ་གཙང་མས་ལེགས་པར་བསྒྲིགས་ལ༔ མདུད་པ་ལྔའམ་བདུན་ནམ་
ཉེར་གཅིག༔ གནོད་པ་ཆེ་ཆུང་དང་བསྟུན་ལ་མདུད་པ་རེ་བྱ་ཞིང་སྔགས་ལ༔ ཨོཾ་ར་ཙ་ཐུམ་རིལ་ར་ཙ་ཤན་དུན༔ ར་ཙ་ཤི་ཡ་རྦད༔ ར་ཙ་ཙུར་ཐུམ༔ ར་ཙའི་སྲོག་ལ་ཛ་ཛ་ཡ་ཡ་རྦད༔ ར་ཙའི་སྙིང་ལ་དུན་དུན༔
སྲིལ་སྲིལ་ཧཱུྃ་ར་ཙ་ཧེར་ཤོག༔ ར་ཙ་མ་ར་ཡ་ཁྲག་ཏིག་ཐུམ་ཧཱུྃ་ཛ༔ རྒྱལ་འགོང་གནོད་པར་བྱེད་པའི་བཾ་ཧོ་མཱ་ར་ཡ༔ ཆིང་ཆིང་སྭཱ་ཧཱ༔ བསེན་མོའི་སྔགས༔ རག་མོ་ཐུམ་རིལ༔
རག་མོ་ཤག་དུན༔ རག་མོ་ཡ་ཤི་རྦད༔ རག་མོ་ཧུར་ཐུམ་རྦད༔ ཨ་ཐུམ་རག་མོ་མི་སྲོག་ལ་ཛ་ཛ་ཡ་ཡ་རྦད༔ རག་མོའི་སྙིང་ལ་དུན་དུན༔ སྲིལ་སྲིལ་ཧཱུཾ་རག་མོ་ཧེར་ཤོགས༔ རག

༄༅། །མོ་མཱ་ར་ཡ་ཁྲག་ཏིག་ཐུམ་ཧཱུྃ་ཛ༔ བསེན་མོ་གནོད་པར་བྱེད་པའི་སྙིང་ལ་བཾ་ཧོ་མ་ར་ཡ་ཆིང་ཆིང་སྭཱ་ཧཱ༔ རྒྱལ་བསེན་གང་གནོད་ཆེ་བའི་སྲོག་སྔགས་མང་དུ་བཟླས་ཤིང་བརྒྱ་རྩ་བརྒྱད་ཀྱི་ཆོག་གས་གྲུབ་པར་
བྱས་ལ༔ སྲུང་མདུད་གང་ལ་བཏགས་པ་དེ་ཉིད་གདོན་ནད་ལས་གྲོལ་བར་ཐེ་ཚོམ་མེད་པར་འགྱུར་རོ༔ འདི་བདྨ་འབྱུང་གནས་བདག་གིས་དུར་ཁྲོད་བརྒྱད་དུ་མཁའ་འགྲོ་མ་རྣམས་ཀྱི་ཚོགས་དཔོན་མཛད་ཅིང་བཞུགས་བའི་དུས་སུ༔ ཤང་ཀ་ར་ཞེས་པའི་གྲོང་ཁྱེར་དེར་མི་ནད་དང་
བྱུགས་ནད་ཆེན་པོ་བྱུང་༔ སྨྱོན་འབོག་དང་རྒྱལ་ནད་མང་དུ་བྱུང་བས་འདི་ལྟ་བུའི་གནོད་ཅིང་འཚེ་བའི་རིགས་གང་གིས་འདུལ༔ ཞེས་དགོངས་པ་ལ་བཞུགས་པས་མཁའ་འགྲོ་མ་རྣམས་ཀྱིས་དངོས་སུ་ཕུལ་བའི་གདམས་བ་དབང་ཆེན་དྲེགས་པའི་ལས་མཐའ༔ གཏེར་རྒྱ༔
དམ་རྒྱ༔ ཟབ་རྒྱ༔ ཁ་ཐཾ༔ མངྒ་ལཾ༔ འདིར་སྒྲུབ་ཤིང་དཔེའུ་རེས་མ་ཚབས།

༄༅། །དབང་ཆེན་དྲེགས་པ་ཀུན་འདུས་ལས་ཕུང་སེལ་ནག་པོ་དགྲ་བོ་ཆམ་ལ་འབེབས་པ་བཞུགས་སོ༔

༄༅། །འུའུའུ༔ དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔ ཕུང་ཤིག་ནག་པོ་འཇིག་རྟེན་བརླག་ཏུ་བཏང་བའི་མན་ངག་ལག་ལེན་ལ་ནི༔ བླ་མ་བཟང་པོའམ༔ སྔགས་པ་
ནུས་པ་ཅན་གྱིས་བཏབ་པའི་ཚྭ་ཚྭ་རབ་གནས་དང་ལྡན་པའི་ནང་ཁོང་སྟོང་བྲུས་པའི་ནང་དུ་དགྲ་བོའི་ལིང་ག་དབང་པོ་ཚང་བ༔ མིང་རུས་ལོ་རྟ་ཡོད་པ་མཚན་ཉིད་དང་ལྡན་པའི་མཐར་གདུག་
པ་ཅན་གྱི་རུས་པ༔ ཡུག་ས་མའི་སྐྲ༔ ཡུག་སའི་རང་ཐག་ཀྱི་ལྟེ་ཕྱེ༔ ཡུག་སའི་ལག་ཆ༔ ལོ་ལོན་པ་ཏལ་པ་ནག་པོ༔ ཆ་ཀའི་རའི་རོ་མགོ་ལ་འཚང་བ་གཅིག་རྣམས་དང་
འུག་པའི་ཁྲག༔ ཕུང་ཤུལ་དགུའི་ས་རྣམས་ཕྱག་ཚའི་ནང་དུ་བཅུག་ནས༔ ཕུངཎུལ་ཀྱི་རེ་བ་ནག་པོས་དྲིལ་ཏེ་དགྲ་བོའི་ལུང་ཕུ་རུ་སྦས་ཏེ༔ ཕུང་སེལ་ནག་པོ་གཏན་བརླག་དུ་
འགྲོ་བའི་མན་ངག་སྨྲག་ཁ་ཐཾ༔ ས་མ་ཡཱ༔ རྒྱ་རྒྱ་རྒྱ༔ ཁྠཾ་ཁྠཾ་ཁྠཾ༔

༄༅། ། ༈ དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔ དགྲ་བོ་རྨུ་བཅག་འགོང་ཆོག་ཟབ་མོ་འདི༔ རྫས་ནི་གྲོ་ཤོག་རོ་རས་གང་རུང་ལ༔ ཁོའི་ལོ་གཟུགས་གཟུགས་
མིང་གཟུགས་ཚང་བར་བྲིས་ལ༔ དེའི་མཐར་མ་ནི་ར་ཁས་བསྐོར་ལ་ཟག་རྫས་གང་རུང་བསྲེས་ལ་བྱ༔ ༼བྲི་༽ རྫས་ནི་ཕོ་རོག་ཁྲག་གིས་བྱ༔ དེ་ཁམས་པའི་མི་གཟུགས་མཐོ་གང་པའི་
ནང་དུ་བཅུག་ནས་དགྲ་བོའི་མཆོང་པའི་སར་སྦས་ན༔ ཕུང་བར་ཐེ་ཚོམ་མེད་དོ༔ སྨག༔ ས་མ་ཡ༔ རྒྱ་རྒྱ་རྒྱ༔
༈ དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔ བསྐྲད་འཁོར་ཤིན་ཏུ་ཟབ་པ་འདི་ཉིད་ཡུག་སའི་ཚ་ལ་སྔགས་འདི་མང་དུ་བཏབ་ལ༔ ཟས་གྲང་མོ་ལ་བཏབ་སྟེ་བཏང་བས་ཕན་པར་འགྱུར་
རོ༔ ཨོཾ་བྷེ་རེ་བྷེ་རེ་བྷྲུཾ་ན་ལ་ཏེ་ཧཱུྃ་ཕཊ༔ དགྲ་བོ་སུམ་གྷ་ནི་ཨུ་ཙི་ཏ་ཡ་ཧཱུྃ་ཕཊ༔ ཅེས་བཟླས་བས་རྟགས་ཞལ་ལ་དྲིས་ཤིག༔ འདི་ལྟ་བུའི་མན་ངག་ནི་ཨོ་རྒྱན་བདག་ལ་མུ་སྟེགས་ཀྱིས་

སྟོན་པ་ཤིནྟཾ་གྷརྦས་གནང་བ་ཡིན་གྱིས༔ བོད་དུ་སུ་ལའང་མ་སྤེལ་པར་གཏེར་དུ་སྦས་པའོ༔ མ་འོངས་དུས་ཀྱི་མཐར་ཀུན་ལ་མཐོ་འཚམས་ཤིང་བོད་ཁམས་ཕུང་བར་བྱེད་པ་དང་༔ ཟབ་མོའི་ཆོས་
ལ་ཡིད་རབ་ཏུ་སྡང་བར་བྱེད་པ་འགའ་ལ་རྦད་པར་བྱའོ༔ གཞན་ལ་མ་ཡིན་ནོ༔ འདི་ཉིད་རང་གི་སྲོག་གམ་སྙིང་ནས༔ ཟབ་མོའི་ཆོས་ལ་ཡིད་དུ་སྡང་བར་བྱེད་པ་མ་བྱེད་ཅིང་༔ འདིས་བར་
ཆད་པར་སྣང་། སྲོག་སྙིང་ལས་གཅེས་པར་བྱ་བའི་གཞན་ལ་ནི་སྤེལ་བ་ནི་མ་ཡིན་ནོ༔ སྨྲ་ཐཾ༔ སྨྲག་ཐཾ༔ སྨྲག་ཐཾ༔ ས་མ་ཡཱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་
རྒྱ༔ དམ་རྒྱ༔ བསྲུང་རྒྱ༔ འདི་ཉི་ད་བསྟན་བའི་རིན་ཆེན་བཙས་སུ་ཕབ་བ་ཡིན་པས་བསྟན་པ་དང་སེམས་ཅན་ལ་གནོད་པ་དང་༔ དཔལ་ལྡན་བླ་མ་དམ་པའི་སྐུ་དགྲ་མ་གཏོགས་འཇིགས་
རྟེན་ཆོས་བརྒྱད་བློ་འདོད་ཀྱིས་ཀུན་ནས་བསླང་བའི་འདི་ཉིད་ཀྱི་ལས་སྦྱོར་འཚམས་པར་གྱུར་ན༔ དཔལ་ལྡན་སྔགས་ཀྱི་མ་མོ་ཁ་མོ་ཆེ་དང་༔ བཀའ་སྲུང་དྲེགས་པ་སྡེ་བརྒྱད་ཀྱི་ཁོའི་ཕུག་འཕྲོག་ཅིང་༔ ཁོག་

༄༅། །བའི་སྲོག་གཅོད་པར་གདོན་མི་ཟའོ༔ ཞེས་པ་ཡང་བྱང་གབ་རྒྱ་ཅན་གྱི་ནང་གསལ་ལོ༔ བདེན་རྫུན་ལག་ཏུ་ལོང་དང་ཤེས༔ ས་མ་ཡ༔ རྒྱ་རྒྱ་རྒྱ༔ཨྠི༔ བདག་འདྲ་འོད་གསལ་སྣ་ཚོགས་རང་
གྲོལ་གྱི་གྲོགས་རི་རིན་ཆེན་སྤུངས་པའི་མགུལ་ནས་གདན་དྲངས་པའོ༔ མངྒ་ལཾ༔
༈ འུ་འུ་འུ༔ ཆོམ་རྐུན་ཇག་པ་འཆིང་བར་བྱེད་བའི་མན་ངག་ལ༔ སྔགས་དང་རྫས་དང་ལྷ་བསྒོམ་གསུམ༔ ཐོག་མར་བསྒོམ་པ་ནི༔ རང་ཉིད་ལྷ་དབང་ཕྱུག་ཆེན་པོ་སྐུ་མདོག་ཐལ་སྐྱ་ཁྲོ་བོའི་རྣམ་པ་ཅན༔
ཕྱག་གཡས་ཏྲི་ཤུལ༔ གཡོན་པས་དུག་སྦྲུལ་ནག་པོ་ཆོམ་རྐུན་འཆིང་བར་བྱེད་པའི་ཕྱག་རྒྱ་ཅན༔ རྫས་ནི་ཡུག་སར་བབ་མ་ཐག་གི་སྐྲ་ལས་ཕྱག་མདུད་བྱས་ལ༔ བསྙེན་པ་ཁྲི་ཚོ་གཅིག་གིས་དེ་ཉིད་བསྔགས་ལ༔ ལས་ལ་
སྦྱོར་བའི་ཚེ་ན༔ རྫས་དེ་ཉིད་དུག་སྦྲུལ་ནག་པོར་བསྐྱེད་ལ༔ ཕ་རོལ་ཆོམ་རྐུན་གྱི་གྲངས་དང་མཉམ་པའི་མདུད་པ་བྱས་ལ༔ གནོད་བྱེད་རྣམས་ཀྱི་ལུས་ངག་ཡིད་གསུམ་བཅིངས་བར་བསམས་ལ༔ པ་ར་པ་ནི༔ ན་

འུབ་འུམ༔ ཞེས་མང་དུ་བཟླས་ཤིང་བཏབ་པས་ཆོམ་རྐུན་གྱི་འཇིགས་པ་ལས་གྲོལ་བར་གདོན་མི་ཟའོ༔ འཇིགས་པ་ལས་གྲོལ་རྗེས་ནས་མདུད་པ་བཀྲོལ་རྗེས་གཞན་གྱིས་ལག་མ་བརྒྱུད་པར་བཅང་ངོ་༔ མུ་སྟེགས་ཕུང་བྱེད་ནག་པོ་ལས་སློབ་
དབོན་པདྨས་རྒྱ་གར་ལྷོ་ཕྱོགས་ཀྱི་རྒྱུད་ནས་བླངས་མན་ངག་ཁྱད་པར་ཅན་འདི༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་གྲོགས་རིརིན་ཆེན་སྤུངས་པའི་མགུལ་ནས་བྱུང་བའི་མན་ངག༔ ཟབ་རྒྱ༔ གསང་རྒྱ༔ ཁ་ཐཾ༔ དགེའོ༔

འུའུའུ༔   ༔དབང་ཆེན་དྲེགས་པ་ཀུན་འདུལ་ལས༔ བསྙེན་དབང་ཟབ་མོ་བཞུགས་སོ༔

འུའུའུ༔ ༔རྟ་མགྲིན་དབང་གི་ལྷ་ལ་ཕྱག་འཚལ་ལོ༔ བསྙོམ་བའི་སྣོད་དུ་བྱ་བའི་ཕྱིར༔ རྗེས་སུ་གནང་བའི་རིམ་པ་ནི༔ དང་པོ་སྐྱོན་མེད་སྣོད་བརྟག་ལ༔ ཕྱག་འཚལམཎྜལ་སྔོན་སོང་ནས༔ སྐྱབས་འགྲོ་གསོལ་བཏབ་ལྷར་བསྐྱེད་ཅིང་༔
སྐུ་གསུང་ཐུགས་ཀྱི་རྗེས་གནང་བྱིན༔ མཐའ་རྟེན་སྐུ་དང་བཟླས་ལུང་དང་༔ ཕུར་སྒོར་ཕྲིན་ལས་མ་ལུས་བསྡུད༔ ཁས་བླངས་དགའ་སྟོན་ཤིས་པ་བརྗོད༔ བྱ་བའི་རིམ་པ་ཀུན་བསྡུས་པའོ༔ ཅེས་པས་མདུན་བསྐྱེད་ཀྱི་སྒྲུབ་རྫས་རྣམས་ལེགས་པར་བཤམས༔ སློབ་
དཔོན་གྱིས་བསྙེན་ཅིང་བསྒྲུབས་ཏེ༔ བདག་འཇུག་བླངས་ཏེ༔ སློབ་མ་ཁྲུས་ནས་དབྱུང་ཞིང་༔ མོཾ་ཙཀྵུ་བྷནྡྷ་ཝ་ར་མ་ཎཱ་ཡ་ཧཱུྃ༔ གིས་མིག་དར་བཅིངས་ཞིང༔ ཨཱ་ཁཾ་ཝི་ར་ཧཱུྃ༔ གིས་མེ་ཏོག་བཀྲམ་ལ་མཎྡལ་ཕུལ་ཏེ༔ སློབ་ནུས་སྙིམས་
བ་མེ་ཏོག་དང་༔ བཅས་ཏེ་གསོལ་བ་གདབ་པ་ནི༔ དགའ་ཆེན་ཁྱོད་བདག་སྟོན་པ་སྟེ༔ སློབ་དཔོན་ཁྱོད་ནི་དགོངས་སུ་གསོལ༔ བྱང་ཆུབ་ཆེན་པོའི་ཚུལ་བསྟན་པ༔ མགོན་པོ་ཆེན་པོ་བདག་

འུའུའུ༔ ༔འཚལ་ལོ༔ དམ་ཚིག་དེ་ཉིད་བདག་ལ་སྩོལ༔ བྱང་ཆུབ་སེམས་ཀྱང་བདག་ལ་སྩོལ༔ སངས་རྒྱས་ཆོས་དང་དགེ་འདུན་ཏེ༔ སྐྱབས་གསུམ་དག་ཀྱང་བདག་
ལ་སྩོལ༔ ཐར་པ་ཆེན་པོ་གྲོང་མཆོག་ཏུ༔ མགོན་པོས་བདག་ནི་བཞུགས་སུ་གསོལ༔ ཞེས་པས་སྐྱབས་སུ་འགྲོ་ཞིང་སེམས་བསྐྱེད་པ་ནི༔ དཀོན་མཆོག་གསུམ་ལ་བདག་སྐྱབས་མཆི༔ སྡིག་
བ་མི་དགེ་སོ་སོར་བཤགས༔ འགྲོ་བའི་དགེ་ལ་རྗེས་ཡི་རང་༔ སངས་རྒྱས་བྱང་ཆུབ་ཡིད་ཀྱིས་གཟུངས༔ སངས་རྒྱས་ཆོས་དང་ཚོགས་མཆོག་ལ༔ བྱང་ཆུབ་བར་དུ་བདག་
སྐྱབས་མཆི༔ བདག་གཞན་དོན་ནི་རབ་སྒྲུབ་ཕྱིར༔ བྱང་ཆུབ་སེམས་ནི་བསྐྱེད་པར་བགྱི༔ བྱང་ཆུབ་མཆོག་གི་སེམས་ནི་སྐྱེད་བགྱིས་པ༔ སེམས་ཅན་ཐམས་ཅད་བདག་གི་

མགྲོན་དུ་གཉེར༔ བྱང་ཆུབ་སྤྱོད་མཆོག་ཡིད་འོང་སྤྱོད་པར་ཤོག༔ འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག༔ ཅེས་དང་༔ ཐུན་མོང་མ་ཡིན་པའི་སྐྱབས་སེམས་ནི༔ ན་མོ༔ སྐྱེ་མེད་དོན་གྱི་བླ་མ་སྐུ་གསུམ་ལ༔
འགག་མེད་རང་རྩལ་ཡེ་ནས་རང་གསལ་གདབ༔ ཞེན་མེད་བློ་འདས་རང་རིག་ལྷུན་གྲུབ་ཀྱང༔ འཛིན་མེད་སྐུ་གསུང་རང་ཆས་སྐྱབས་སུ་མཆི༔ བདག་དང་མཐའ་ཡས་སེམས་ཅན་རྣམས༔ ཡེ་
ནས་སངས་རྒྱས་ཡིན་པ་ལ༔ ཡིན་པར་ཤེས་པའི་བདག་ཉིད་ཀྱིས༔ བྱང་ཆུབ་མཆོག་ཏུ་སེམས་བསྐྱེད་དོ༔ ཞེས་ལན་གསུམ་གྱིས་སྐྱབས་སུ་འགྲོ་ཞིང་སེམས་བསྐྱེད༔ སློབ་མ་བསང་ཞིང་སྦྱང་ལ་ལྷར་བསྐྱེད་པ་ནི༔ གནས་གཞི་དགའ་
བ་ཚལ་གྱི་དུར་ཁྲོད་ཆེན་པོ༔ ཉིན་པར་རླུང་དམར་འཚུབ་ཤིང་དུ་བ་ཕྱུར་བ༔ མཚན་མེ་འབར་བ༔ གནོད་སྦྱིན་དང་༔ ཤ་ཟ་དང་༔ འབྱུང་པོ་དང་༔ མ་རུངས་པའི་ཚོགས་དུ་མ་རྒྱུ་བ༔ བྱ་རོག་དང་༔
བྱ་རྒོད་དང་༔ བཞད་ལ་སོགས་པའི་བྱ་ཤ་ཟན་མང་པོ་ནམ་མཁའ་ལ་ལྡིང་ཟ༔ ཀེང་རུས་ཤ་མེད་ཅིང་རུས་པ་འཆའ་བ༔ དུས་མ་ཡིན་པར་སེར་བ་དྲག་པོ་དང་༔ གནམ་ལྕགས་ཀྱི་ཐོག་འབབ་པ༔ རྡོ་

འུའུའུ༔ ༔ཐམས་ཅད་ཚག་སྒྲ་འདོན་པ༔ ཤིང་ཐམས་ཅད་ཧཱུྃ་འདྲེན་པ༔ ཆུ་ཐམས་ཅད་རྒྱོབ་སོད་དང་༔ ས་གཞི་ཐམས་ཅད་ཆེམ་ཆེམ་དང་༔ མཱ་ར་ཡའི་སྒྲ་འབྲུག་ལྟར་ལྡིར་ཞིང་༔ ནད་ཀྱི་
ན་བུན་ཆེན་པོས་ཐམས་ཅད་འཐིབས་པ༔ སྐྱི་གཡའ་འཇིགས་སུ་རུང་བའི་དུར་ཁྲོད་ཆེན་པོ་དེའི་དབུས་སུ༔ སྣ་ཚོགས་པདྨ་དང་ཉི་ཟླའི་དཀྱིལ་འཁོར་གྱི་སྟེང་དུ་ཧྲཱི༔ དམར་པོ་རིང་ཆ་ཚེག་དྲག་དང་
བཅས་པ་ལས་འོད་ཟེར་འཕྲོས༔ དགྲ་བགེགས་གདུག་པ་ཅན་ཐམས་ཅད་ཚར་བཅད༔ ཚུར་འདུས་ཧྲཱི༔ལས་ཐིམ༔ དེ་ཡོངས་སུ་གྱུར་པ་ལས༔ སྐད་ཅིག་གིས་དབང་ཆེན་དྲེགས་པ་ཀུན་འདུལ་སྐུ་
མདོག་དམར་བོ་ཞལ་གཅིག་ཕྱག་གཉིས་ཀྱི་གཡས་པས་རྡོ་རྗེའི་བེ་ཅོན་ནམ་མཁའ་ལ་ཕྱར་ཞིང་༔ གཡོན་པས་གནམ་ལྕགས་ཀྱི་ཐོ་བ་ཡེ་ཤེས་ཀྱི་མེ་རབ་ཏུ་འབར་བ་བསྣམས་ནས༔ གདུག་པ་ཅན་ཐམས་
ཅད་ཀླུད་ནས་གཟིར་བར་བྱེད་པ༔ དམར་ལ་ཟླུམ་པའི་སྤྱན་གསུམ་དང་ལྡན་ཞིང་༔ ཞལ་གདངས་ཤིང་མཆེ་བ་གཙིགས་པ༔ དབུ་སྐྲ་ཁཾ་ནག་གྱེན་དུ་བརྗེས་པའི་སྤྱི་གཙུག་ནས་རྟ་མགོ་ལྗང་ཞུར་དྲག་

ཏུ་འཚེར་བ༔ ཞབས་གཉིས་འདོར་སྟབས་ཀྱིས་སྦྱོར་གིང་བསྣོལ་བའི་སྟེང་ན་བཞུགས་པ༔ ཁྲོ་ཚུལ་གར་གྱི་ཉམས་དགུ་དང་ལྡན་ཞིང་༔ དུར་ཁྲོད་ཀྱི་ཆས་ཆེན་པོ་བརྒྱད་ཀྱིས་བརྒྱན་པའི་དཔྲལ་བར་
ཨོཾ་མགྲིན་པར་ཨཱཿཐུགས་ཀར་ཧཱུྃ༔ ཐུགས་ཀའི་དབུས་སུ་སྔགས་ས་བོན་དང་བཅས་པས་མཚན་པར་དམིགས་ལ༔ བླ་མ་དང་མདུན་བསྐྱེད་ཀྱི་ཐུགས་ཀའི་སྔགས་ཕྲེང་ས་བོན་དང་བཅས་པ་ལས༔
འོད་ཟེར་འཕྲོས་པས་རང་བཞིན་གྱི་གནས་དང་དགའ་བ་ཚལ་གྱི་དུར་ཁྲོད་ནས་དབང་ཆེན་དྲེགས་པ་ཀུན་འདུལ་ལ༔ གནས་ཡུལ་དུར་ཁྲོད་ཆེན་པོ་བརྒྱད་སོགས་ན་གནས་པའི་སྲིད་པ་གསུམ་གྱི་དཔའ་
བོ་དང་རྣལ་འབྱོར་མ་སྤྲིན་གྱི་ཕུང་པོ་ལྟ་བུས་བསྐོར་བ་སྤྱན་དྲངས༔ སློབ་མ་ལ་ཐིམ་པར་བསམ་ཞིང༔ ཧྲཱི༔ དགའ་བ་ཚལ་གྱི་དུར་ཁྲོད་ནས༔ རུ་ཏྲ་ཕོ་མོ་བསྣོལ་བའི་གདན་སྟེང་དུ༔ ཐུགས་རྒྱུད་
ངར་དང་བཅས་ནས་སུ༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྷྲཱྀ་ཝ་ཧཱུྃ༔ ཨོཾ་པདྨཱནྟ་ཀྲྀཏ་ཧཱུྃ༔ ས་པཱ་རི་ཝཱ་རི་ཨཱ་ཝེ་ཤ་ཡ་ཨ་ཨཱཿཧྲཱི༔ཧྲཱི༔ཧྲཱི༔ཧྲཱི༔ ཞེས་པས་

འུའུའུ༔ ༔མཇུག་ཏུ་རྩ་སྔགས་ཀྱིས་བྱིན་དབབ་ཅིང༔ ཨ་ཝེ་ཤ་ཡ་ཨཱཿ ཨ་དྷི་ཏིཥྛ་བཛྲ༔ གྱིས་བརྟན་པར་བཞུགས་ནས་རྩ་སྔགས་ཀྱིས་དཔུང་སྐུད་བཅིངས་ཤིང་དྲི་ཆུའི་བྱིན་གྱིས་བརླབས་ཤིང་རྡོ་རྗེ་རྒྱ་གྲམ་གྱི་རྒྱ་དང་༔ ལས་སྔགས་ཀྱི་བརྟན་པར་བྱེད་ཅིང་༔ རྫས་དབང་དུར་
ཁྲོད་ཆས་བརྒྱད་བསྐུར་བ་ནི༔ ཧཱུྃ༔ རྒྱལ་སྲས་ཁྱོད་ཀྱི་སྐུ་སྟོད་ལ༔ གླང་ཆེན་རློན་པའི་རྒྱན་གསོལ་བས༔ གཏི་མུག་འཇོམས་པའི་སྟོབས་ལྡན་པས༔ ཤེས་རབ་མཆོག་ལྡན་དབང་ཐོབ་ཤོག༔ གླང་ཆེན་ཀོ་རློན་
སྟོད་ལ་གཡོགས༔ ཧྲཱི༔ རྒྱལ་སྲས་ཁྱོད་ཀྱི་སྐུ་རེག་ལ༔ མི་ལྤགས་གཡང་གཞི་འདི་གསོལ་བས༔ འཁོར་བར་མི་ལྡོག་ནུས་སྟོབས་ལྡན༔ རྟོགས་གྲོལ་ལྡན་པའི་དབང་ཐོབ་ཤོག༔ ཞིང་ཆེན་གཡང་གཞི་རྐེད་ལ་དཀྲི་
བའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་སྨད་ལ༔ སྟག་གི་ཤམ་ཐབས་འདི་གསོལ་བས༔ འཁོར་བ་སྒྲོལ་བའི་མཐུ་སྟོབས་ལྡན༔ མཐའ་གཉིས་འཇོམས་པའི་དབང་ཐོབ་ཤོག༔ སྟག་ཤམ་སྨད་ལ་དཀྲིས་པའི་ཚུལ་བྱ
ཧཱུྃ༔ རྒྱལ་སྲས་ཁྱོད་ཀྱི་སྐུ་རྒྱན་ལ༔ ཐོད་པའི་ཕྲེང་བས་བརྒྱན་པ་ཡིས༔ ཆོས་སྐུ་མཐར་ཕྱིན་སྟོབས་ལྡན་ནས༔ རྣམ་རྟོག་འཇོམས་པའི་དབང་ཐོབ་ཤོག༔ མི་མགོའི་དོ་ཤལ་སེ་རལ་ཁར་བརྒྱན་པའི་ཚུལ་བྱ༔ ཧཱུྃ༔

རྒྱལ་སྲས་ཁྱོད་ཀྱི་སྐུ་མཆོག་ལ༔ གདུག་པ་སྦྲུལ་གྱིས་རབ་བརྒྱན་པས༔ ཞེ་སྡང་རྣམ་རྟོག་མཐུ་སྟོབས་ལྡན༔ དུག་ལྔ་འཇོམས་པའི་དབང་ཐོབ་ཤོག༔ སྦྲུལ་གྱི་ཆུན་པོས་ཡན་ལག་ལ་བརྒྱན་པའི་ཚུལ་བྱ༔
ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ ཞག་གི་ཟོ་རིས་བརྒྱན་པ་ལ༔ ཡེ་ཤེས་བདུད་རྩིའི་བཅུད་དང་ལྡན༔ ཡེ་ཤེས་སྨིན་པའི་དབང་ཐོབ་ཤོག༔ ཞག་གི་ཟོ་རིས་ཀྱི་སྐུ་དང་ཞལ་གྱི་ཁྱིམ་ལ་བརྒྱན་པའི་ཚུལ་བྱ༔
ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ ཐལ་ཆེན་ཚོམ་བུས་རབ་བརྒྱན་པས༔ མ་མོ་མཁའ་འགྲོ་དབང་དུ་བསྡུས་པ་དང་༔ བདུད་བཞི་དགྲ་བགེགས་འཇོམས་པའི་དབང་ཐོབ་ཤོག༔ ཐལ་ཆེན་གྱི་ཚོམ་བུས་
སྐུ་ལ་བྱུག་པའི་ཚུལ་བྱ༔ ཧཱུྃ༔ རྒྱལ་སྲས་ཁྱོད་ཀྱི་སྐུ་མཆོག་ལ༔ ཁྲག་གི་ཐིག་ལེས་རབ་བརྒྱན་པ༔ འགྲོ་བ་ཐུགས་རྗེས་འདྲེན་པའི་སྟོབས་དང་ལྡན༔ མ་ཆགས་འགྲོ་དོན་བྱེད་པའི་དབང་ཐོབ་ཤོག༔ རཀྟའི་ཐིག་
ལེ་མཁུར་ཚོས་དང་དབྲལ་བར་བརྒྱན་པའི་ཚུལ་བྱ༔ དེ་ལྟར་དུར་ཁྲོད་ཆས་བརྒྱད་ཀྱི་དབང་བསྐུར་བས༔ དབང་ཆེན་རྟ་མཆོག་རོལ་པའི་སྐུར་གསལ་ཞིང་ང་རྒྱལ་བརྟན་པར་བྱས་ལ༔ རྡོ་རྗེ་གསེར་ཐུར་གྱིས་མིག་དར་ཕྱེས་ལ༔ ཨོཾ་

འུའུའུ༔ ༔བཛྲ་པྲ་ཝེ་ཤ་ཡ་ཕཊ༔ ཅེས་མིག་དར་བྱེས་ལ་རྟེན་དང་བརྟེན་པའི་དཀྱིལ་འཁོར་གསལ་བར་བྱེད་པའོ༔ ལྷ་ལ་སློབ་མ་བསྟོད་པ་མེ་ཏོག་ཐེང་བའི་དབང་ནི༔ སློབ་བུས་མེ་ཏོག་སྔོན་པོ་དཀྱིལ་འཁོར་ལ་གཏོར་ཞིང་༔ སངས་རྒྱས་དངོས་གྲུབ་ཐོབ་
བྱའི་ཕྱིར༔ བདག་ལ་ཐུགས་བརྩེར་དགོངས་ནས་ནི༔ འགྲོ་ལ་ཕན་ཕྱིར་གཙོ་ཆེན་གྱིས༔ སྨན་པར་དགོངས་ཏེ་བཞེས་སུ་གསོལ༔ པྲ་ཏིཙྪ་བཛྲ་ཧོ༔ ཞེས་བརྗོད༔ སླར་ཡང་བླ་མས་དངོས་གྲུབ་ཀྱི་ཚུལ་དུ་མེ་ཏོག་གི་ཕྲེང་
བ་སློབ་བུ་ལ་སྦྱིན་བ་ནི༔ པྲ་ཏི་གྷྲྀཧྞ་ཨི་མཾ་ས་ཏཱ་སརྦ་མ་ཧཱ་བ་ལ༔ སེམས་དཔའི་སྟོབས་པོ་ཆེ་ཁྱེད་རང་གིས་སློབ་མ་འདི་སྙིང་པོ་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུང་ཞིག༔ ཅེས་དང་མེ་ཏོག་སྤྱི་བོར་བཞག་གོ༔ དེ་ནས་
དབང་དངོས་ལ་འཇུག་པའི་དོན་དུ་སློབ་བུས་གསོལ་བ་བཏབ་པ་ནི༔ སྙིམས་པ་མེ་ཏོག་དང་བཅས་ཏེ་ཐལ་མོ་སྦྱར་ལ་འདི་སྐད་དོ༔ དཔལ་ལྡན་སྐུ་ཡི་རྡོ་རྗེ་འཛིན༔ རྡོ་རྗེ་མི་ཕྱེད་སྐུ་བསྒོམས་པས༔ སྐུ་ཡི་རྡོ་རྗེ་ཅན་གྱིས་ནི༔ བྱིན་རླབས་གནས་
སུ་དེ་ལྟར་མཛོད༔ དཔལ་ལྡན་གསུང་གི་རྡོ་རྗེ་འཛིན༔ རྡོ་རྗེ་མི་ཕྱེད་གསུང་བསྒོམས་པས༔ གསུང་གི་རྡོ་རྗེ་ཅན་གྱིས་ནི༔ བྱིན་རླབས་གནས་སུ་དེ་ལྟར་མཛོད༔ དཔལ་ལྡན་ཐུགས་ཀྱི་རྡོ་རྗེ་

འཛིན༔ རྡོ་རྗེ་མི་ཕྱེད་ཐུགས་བསྒོམས་པས༔ ཐུགས་ཀྱི་རྡོ་རྗེ་ཅན་གྱིས་ནི༔ བྱིན་རླབས་གནས་སུ་དེ་ལྟར་མཛོད༔ ཞེས་གསོལ་བ་བཏབ་པས༔ དེ་བཞིན་གཤེགས་པ་ཐམས་ཅད་ཀྱིས་དགོངས་
པ་མཛད༔ ཡུམ་ལྔས་དབང་བསྐུར༔ ཁྲོ་བོ་རྣམས་ཀྱིས་བགེགས་བསྐྲད་དེ༔ མངོན་པར་དབང་བསྐུར་བར་མོས་ལ༔ བུམ་བ་སློབ་མའི་སྤྱི་བོར་བཞག་སྟེ༔ ཇི་ལྟར་བལྟམས་པ་ཙམ་གྱིས་ནི༔ ལྷ་རྣམས་ཀྱིས་ནི་
ཁྲུས་གསོལ་ལྟར༔ ལྷ་ཡི་ཆུ་ནི་དག་པ་ཡིས༔ དེ་བཞིན་བདག་གིས་དབང་བསྐུར་རོ༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲེ་ཡེ་ཧཱུྃ༔ བུམ་པའི་ཆུ་སྦྱིན་ཞིང་དབང་བསྐུར་བས་ལུས་གང་དྲི་མ་
དག༔ ཆུའི་ལྷག་མ་ཡར་ལུད་པ་ལས་རང་རིགས་ཀྱི་བདག་པོ་འོད་དཔག་མེད་ཀྱིས་དབུ་བརྒྱན་པར་བསམ་ཞིང་༔ བཀྲ་ཤིས་གང་ཞིག་སེམས་ནི་ཀུན་གྱི་སྙིང་ལ་གནས༔ ཐམས་ཅད་བདག་ཉིད་
རིགས་ཀུན་བདག་པོ་ཡེ་ཤེས་མཆོག སེམས་ཅན་མ་ལུས་སྐྱེད་བྱེད་བདེ་བ་ཆེན་པོ་སྟེ༔ བཀྲ་ཤིས་དེ་ནི་དབང་བསྐུར་མཆོག་དེ་ཁྱོད་ལ་ཤོག༔ ཅེས་ཤིས་པ་བརྗོད་ཅིང་མེ་ཏོག་བཏོར༔ སླར་ཡང་བླ་མ་དང་མདུན་

འུའུའུ༔ ༔བསྐྱེད་ཀྱི་གཙོ་བོ་ཐ་མི་དད་པའི་དཔྲལ་བ་ནས༔ དབང་ཆེན་དྲེགས་པ་ཀུན་འདུལ་གྱི་སྐུ་མཆོག་དཔག་ཏུ་མེད་པ་བྱོན༔ སློབ་མའི་ལུས་ལ་ཐིམ་པས་དབྱེར་མེད་དུ་བསམ་ཞིང་༔ གཏོར་མ་
ཙཀ་ལི་དང་བཅས་པ་སློབ་བུའི་སྤྱི་བོར་བཞག་ཏེ༔ ཧཱུྃ༔ དབང་ཆེན་དྲེགས་པ་ཀུན་འདུལ་སྐུ་ཡི་དབང་༔ དེ་རིང་ཁྱོད་ལ་བསྐུར་བར་བྱ༔ རྟ་མགྲིན་སྐུ་ནི་རབ་བསྒྲུབ་ཕྱིར༔ སྐུ་ཡི་དབང་ནི་ཁྱོད་ལ་བསྐུར༔ ཨོཾ་མ་ཧཱ་ཀྲོ་
ཏ་ཧཱུྃ༔ ཨོཾ་ཧྱ་གྷྲཱྀ་ཝ་ཧཱུྃ༔ ཨོཾ་པདྨཱནྟ་ཀྲྀ་ཏ་ཧཱུྃ༔ ཀཱ་ཡ་ཨ་བྷི་ཥིཉྩ་ཨོཾ་ཨོཾ་ཨོཾ༔ ཞེས་དབང་ཆེན་སྐུ་ཡི་དབང་བསྐུར་བས་ལུས་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག༔ རྟ་
མགྲིན་སྐུའི་དཀྱིལ་འཁོར་བསྒོམས་པ་ལ་དབང༔ སྐུ་ཡི་དམ་ཚིག་མ་ལུས་པ་བསྲུང་ཞིང་༔ འབྲས་བུ་སྐུ་རྡོ་རྗེ་སྤྲུལ་པའི་སྐུ་འགྲུབ་པའི་སྐལ་པ་ཅན་དུ་བྱས་སོ༔ སླར་ཡང་བླ་མ་དང་མདུན་བསྐྱེད་ཀྱི་གཙོ་
བོ་ཐ་མི་དད་པའི་མགྲིན་པ་ན༔ གསུང་ཡིག་འབྲུའི་ཚོགས་དཔག་ཏུ་མེད་པ་བྱོན༔ སློབ་མའི་ངག་ལ་ཐིམ་པར་བསམ་ཞིང་༔ བགྲང་འཕྲེང་མགྲིན་པར་བསྐུར་ཏེ༔ ཧཱུྃ༔ དབང་ཆེན་རྟ་མགྲིན་གསུང་གི་དབང་༔ དེ་

རིང་ཁྱོད་ལ་བསྐུར་བར་བྱ༔ རྟ་མགྲིན་གསུང་ནི་རབ་བསྒྲུབ་ཕྱིར༔ གསུང་གི་དབང་འདི་ཁྱོད་ལ་བསྐུར༔ ཞེས་དང་རྩ་སྔགས་ཀྱི་མཇུག་ཏུ༔ ཝཱཀྐ་ཨ་བྷི་ཥིཉྩ་ཨ་ཨ་ཨཱ༔ ཞེས་དབང་ཆེན་གསུང་གི་དབང་བསྐུར་
བས༔ ངག་གི་སྒྲིབ་གཉིས་བག་ཆགས་དང་བཅས་པ་དག༔ དབང་ཆེན་གསུང་གི་དཀྱིལ་འཁོར་བསྒོམ་པ་ལ་དབང་༔ གསུང་གི་དམ་ཚིག་མ་ལུས་པ་བསྲུངས་ཞིང་འབྲས་བུ་གསུང་རྡོ་རྗེ་ལོངས་སྤྱོད་
རྫོགས་པའི་སྐུ་འགྲུབ་པའི་སྐལ་པ་ཅན་དུ་བྱས་སོཿ སླར་ཡང་བླ་མ་དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀ་ན༔ ཐུགས་ཕྱག་མཚན་གྱི་རྣམ་པ་དཔག་ཏུ་མེད་པ་བྱོན༔ སློབ་མའི་སྙིང་ཁར་
ཐིམ་པར་བསམ་ཏེ༔ ཕུར་བུ་སྙིང་ཁར་བསྐུར་ཏེ༔ ཧཱུྃ༔ དབང་ཆེན་རྟ་མགྲིན་ཐུགས་ཀྱི་དབང༔ དེ་རིང་ཁྱོད་ལ་བསྐུར་བར་བྱ༔ དབང་ཆེན་ཐུགས་ནི་རབ་བསྒྲུབ་ཕྱིརཿ ཐུགས་ཀྱི་དབང་ནི་ཁྱོད་ལ་བསྐུར༔
ཞེས་དང་རྩ་སྔགས་གྱི་མཇུག་ཏུ༔ ཙིཏྟ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ ཞེས་དབང་ཆེན་ཐུགས་ཀྱི་དབང་བསྐུར་བས༔ ཡིད་ཀྱི་སྒྲིབ་གཉིས་བག་ཆགས་དང་བཅས་པ་དག༔ དབང་ཆེན་ཐུགས་ཀྱི་དཀྱིལ་འཁོར་བསྒོམ་པ་

འུའུའུ༔ ༔ལྕལ་དབང༔ ཐུགས་ཀྱི་དམ་ཚིག་མ་ལུས་པ་བསྲུང་ཞིང༔ འབྲས་བུ་ཐུགས་རྡོ་རྗེ་ཆོས་སྐུ་འགྲུབ་པའི་སྐལ་པ་ཅན་དུ་བྱས་སོ༔ མཐའ་བརྟེན་དགྲ་བ།དོན་གྱི་རུས་བ་ལ་གདོན་འགེགས་ཐམས་ཅད་བཀུག་ལ་དམིགས་ཏེ།
ནྲྀཿཏྲིཿབཛྲ་ཨཾ་ཀུ་ཤ་ཛ༔ཛ༔ཛ༔ ཞེས་དཀུག་ནས་ཕུར་བ་སྐོར་དང་བཅས་བས་སྙིང་དབུས་སུ་གདབ་ཅིང༔ ཧཱུྃ༔ དབང་ཆེན་ཁྲོས་པ་ཀཱི་ལ་ཡ༔ ལྕགས་ཀྱི་ཕུར་པ་ཟུར་གསུམ་པ༔ བཏབ་ན་ལྷ་ཡང་བརླག་པར་འགྱུར
དམ་ཉམས་བགེགས་ལ་སྨོས་ཅི་དགོས༔ བཛྲ་ཐུན་བྷྱོ༔ སོགས་ཀྱི་གཟིར༔ ཧཱུྃ༔ གིས་འདྲེན་ཅིང་ཕཊ༔ ཀྱིས་སྤར་ནས༔ སློབ་མ་བགེགས་དང་བྲལ་བར་བྱས་ནས༔ བཟླས་ལུང་སྦྱིན་པ་ནི༔ སླར་ཡང་བླ་མ་དང་མདུན་བསྐྱེད་ཀྱི་གཙོ་བོ་ཐ་
མི་དད་པའི་ཐུགས་ཀྱི་སྔགས་ཕྲེང་ས་བོན་དང་བཅས་པ་ལས་མར་མེ་གཅིག་ལས་གཉིས་ཆད་པའི་ཚུལ་དུ་བྱུང་༔ སློབ་མ་དབང་ཆེན་དུ་གསལ་བའི་ཞལ་དུ་ཞུགས༔ སྙིང་ཁར་ས་བོན་ལ་སྔགས་ཕྲེང་
གིས་གཡས་བསྐོར་དུ་འཁོར་བར་དམིགས་ཏེ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྷྲྀ་ཝ་ཧཱུྃ༔ ཨོཾ་པདྨནྟ་ཀྲྀཏ་ཧཱུྃ༔ ཧྲཱི༔ཧྲཱི༔ཧྲཱི༔ ཧཱུྃ༔ཧཱུྃ༔ཧཱུྃ༔ ཕཊ༔ཕཊ༔ཕཊ༔ བཛྲ་ཐུན་བྷྱོ༔ བཛྲ་ཏྲིག་

ནན༔ བཛྲ་ཛ༔ཛ༔ བཛྲ་ས་མ་ཡ་སྟྭཾ༔ ཧཱུྃ་ཤྲིཾ་ཏྲི་ཏྲི་ནན༔ ཏྲི་ཧུར་ཐུམ་ཛ༔ མཱ་ར་ཡ་ཕཊ༔ ཨོ་ཏུ་ཏྲིག་ཏྲིག༔ ཏུ་ཏྲིག་ཏྲིག༔ ཏྲི་ཧུར་ཐུམ་ཛ༔ མཱ་ར་ཡ་ཕཊ༔ སརྦ་བུདྡྷ་ཏྲིག་ནན༔ ཞེས་ཚར་
གསུམ་གྱི་རྗེས་ཟློས་བྱེད་དུ་གཞུག༔ སློབ་བུས༔ བཅོམ་ལྡན་བདག་ལ་བསྩལ་ལགས་ཀྱི༔ བདག་ལ་འགོ་བར་མཛད་དུ་གསོལ༔ སློབ་དཔོན་གྱིས༔ བཅོམ་ལྡན་འདི་ལ་བསྩལ་ལགས་ཀྱིས༔ འདི་ལ་ཉེ་བར་མཛད་དུ་
གསོལ༔ སྔགས་ཀྱིས་དངོས་གྲུབ་བསྩལ་དུ་གསོལ༔ བརྟུལ་ཞུགས་བརྟན་པར་མཛད་དུ་གསོལ༔ དབང་ཆེན་དྲེགས་པ་ཀུན་འདུལ་གྱི་སྐུ་གསུང་ཐུགས་ཡོན་ཏན་ཕྲིན་ལས་རྣམ་པ་བཞི༔ རྡོ་རྗེ་སློབ་
མ་འདིའི་ཐུགས་རྒྱུད་ལ་འཇུག་པར་མཛད་དུ་གསོལ༔ ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ༔ ཞེས་དང་སྐུ་གསུང་ཐུགས་ཀྱི་ཤིས་བརྗོད་ཀྱང་བྱའོ དེ་ལྟར་དབང་ཆེན་དྲེགས་པ་ཀུན་འདུལ་གྱི་སྐུ་གསུང་ཐུགས་ཀྱི་རྗེས་གནང་
ཐོབ་ནས་རྩ་བ་དང་ཡན་ལག་གི་དམ་ཚིག་བཟུང་ཞིང་ཁས་བླང་བ་ནི༔ སློབ་བུས༔ གཙོ་བོས་ཇི་ལྟར་བཀའ་བསྩལ་པ༔ དེ་དག་ཐམས་ཅད་བདག་གིས་བགྱི༔ ཞེས་དང་༔ ལུས་ལོངས་སྤྱོད་དགེ་བའི་དངོས་

འུའུའུ༔ ༔བོ་དང་བཅས་པ༔ བླ་མ་དང་དབང་ཆེན་གྱི་ལྷ་ཚོགས་ལ་གཏང་རག་གི་ཚུལ་དུ་འབུལ་བ་ནི༔ སློབ་བུས༔ དེང་ནས་བརྩམས་ཏེ་བདག་བྲན་དུ༔ ཁྱེད་ལ་བདག་ནི་འབུལ་ལགས་ན༔ ཁྱེད་
ཀྱི་སློབ་མར་བཟུང་བ་དང་༔ ཆ་ཡིས་ཀྱང་ནི་སྤྱད་དུ་གསོལ༔ ཞེས་སོ༔ སློབ་དཔོན་གྱིས་དབང་ལྷ་མཆོད་ཅིང་བསྟོད་དོ༔ ནོངས་བ་བཤགས་བ་བྱ་བ་དང་༔ འོད་ཟེར་སྤྲོ་བསྡུའི་དབང་བླངས་ནས༔ རྟེན་ཡོད་ན་རང་བཞིན་ལ་བཞུགས་སུ་གསོལ་ཞིང་༔ མེད་ན་ཡེ་ཤེས་པ་
རང་གནས་སུ་གཤེགས་བར་མོས་ལ༔ དམ་ཚིག་བ་རང་ལ་བསྡུ༔ བསྔོ་བ་སྨོན་ལམ་བཀྲཤིས་བྱིན་ཆགས་པར་བྱའོ༔ ས་མ་ཡ༔ རྒྱ་རྒྱ་རྒྱ༔ མངྒ་ལཾ༔ དགེའོ༔

འུའུའུ༔ ༔དབང་ཆེན་དྲེགས་པ་ཀུན་འདུལ་ལས༔ བརྔན་སྦྱིན་བར་ཆད་ཀུན་སེལ་ཡོད༔

འུའུའུ༔ ༔ ཐུགས་དམ་ལྷ་ལ་ཕྱག་འཚལ་ལོ༔ གླུད་གཏོར་ནི་དང་པོ་གཏོར་ཟབ་བྱ་ལ༔ ཐན་གཅིག་གིས་ནད་བའི་སྙིང་ཁ་ལ་སོགས་པའི་ལུས་པོ་ལ་དྲིལ་ལ་རིམ་གྲོ་མཆོག་ཏུ་འགྱུར༔ གཟུགས་གླུད་ཆེ་
བ་གཅིག་བྱ༔ དེ་ལ་སྐྱེས་པ་ཡིན་ན་བོ་ཤིང་གཅིག་ལ་ལོ་དུ་ལོན་པའི་ཁྲམ་བྱས་པ་དཔུང་པ་བ།ཡས་ལ་གཟུགས༔ བུད་མེད་ལ་གླང་མ་ལ་སོགས་པའི་མོ་ཤིང་གཅིག་ལོ་གྲངས་ཀྱི་ཁྲམ་བྱས་པ་དཔུང་པ་གཡོན་དུ་གཟུགས༔ གོས་དྲི་མ་ཅན་དུམ་བུ་ཅིག་ཀྱང་བསྐོན༔ གླུད་
གཟུགས་ཆུང་བ་བརྒྱ་རྩ་བརྒྱད་དང༔ མཐེབ་ཀྱུ་བརྒྱ་རྩ་བརྒྱད་ཀྱང་བྱ༔ ཆོས་སྐྱོང་ལ་གཏོར་མར་བྱ༔ རང་ཡི་དམ་དུ་བསྒོམ༔ གླུད་གཏོར་རྣམས་ནི་ཡོངས་སུ་གྱུར་པ་ལས༔ ནད་པའི་གཟུགས་སུ་བསམ༔ རང་གི་
ཐུགས་ཀ་ནས་འོད་ཟེར་འཕྲོས་པས༔ གནོད་བྱེད་གང་ན་ཡོད་པ་བཀུགས་ལ་བདེན་སྟོབས་ལན་གསུམ་བརྗོད་པས་བཞུགས་ལ༔ ཨ་མྲྀཏ་དང་སྭ་བྷཱ་ཝས་སྟོང་པར་སྦྱངས༔ གཏོར་མ་ལ་བསྐོར་ནས་ཡོད་པར་

འུའུའུ༔ ༔བསམ་ལ༔ དེ་ནས་གླད་ཆུང་རེ་དང་མཐེབ་ཀྱུ་རེ་བཅུག་ལ༔ གཏོར་སྣོད་སྟོང་གསུམ་དུ་བསམ༔ དེ་ནས་མཐུན་པའི་རྫས་ཀྱིས་གང་བར་དམིགས་ཏེ༔ ཁྱད་པར་གནོད་བྱེད་པ་འདོད་དགུ་ཆར་བཞིན་བབ་བར་བསམ་ཞིང་༔ དེ་བཞིན་
གཤེགས་པ་རིན་ཆེན་མ་ལ་ཕྱག་འཚལ་ལོ༔ སོགས་དེ་བཞིན་གཤེགས་པ་བཞིའི་མཚན་གྱིས་མཐར་སཾ་བྷ་ར་སྔགས་བདུན་བརྗོད༔ སེ་གོལ་གཏོག༔ གཏོར་བྱེད་ཐོང་བ་དང་གླུད་དེ་ཁ་ཕྱིར་བསྟན༔ ཐམས་ཅད་ཐེངས་བ་དང་༔ གཏོར་སྣོད་དུ་
འཐེབ་སྒྱུ་གཅིག་ལ་ཆབ་བྲན༔ བྱིན་རླབས་རྒྱས་བ་གཅིག་བྱ༔ དེ་ནས་གཏོར་སྣོད་འོག་ཏུ་ཡཾ་གཅིག་བསམ༔ ཡཾ་ལས་རླུང་བྱུང་བས་གཏོར་སྣོད་ལེགས་པར་བཏེགས་པར་བསམ་ཏེ༔ གཏོར་མ་གྲོང་མི་མཐོང་བའི་
ལམ་རྒྱ་གྲམ་ལ་སོགས་པ་ལ་བསྐུལ༔ དེའི་ཕྱི་ལ་གནོད་བྱེད་རྣམས་སྤྲང་པོ་ཟས་ལ་རྡུག་པ་བཞིན་བསམ༔ འཛིན་གཏོར་ལ་བྱིན་སྐྱར་མ་གཅིག་བྱས་ལ༔ དེ་ཡང་གླུད་གཏོར་དེའི་ཕྱི་ལ་བསྐྱལ་བས་གནོད་བྱེད་རྣམས་ཆོས་སྐྱོང་གིས་དེད་པས་ལོག་

པ་མེད་པར་བསམ་ལ༔ དེ་ནས་ས་ཕྱོགས་དེ་མེ་དཔུང་གཅིག་ཏུ་བསམ༔ ནད་པ་ཡིད་དམ་དུ་བསྒོམ་དུ་གཞུག བདག་སྲུངས་ཤིག་པའམ་སྔགས་བཛྲ་ཐུན་བྷྱོ༔ རིང་དུ་གཞུག༔ སྔགས་རིང་བགྲངས་ཤིང་བཤེགས་བསྐྲད་དོ༔ ཡང་གླུད་ཆུང་བ་ནི༔ གླུད་ཆེ་བ་མི་དགོས་གཞན་གོང་
དང་འདྲ༔ ནོར་འདྲེ་ཅན་གྱི་འདྲེ་དང་འབྲེལ་ནས༔ ཆོས་སྐྱོང་ལ་གཏོར་མ་དང་མཐེབ་སྒྱུ་སྟ་གོན་བྱ༔ ཁྱད་པར་ནོར་དེས་རང་གི་གཟུགས་བག་ཟན་ལ་བྱ༔ འཛིན་གཏོར་ལ་བྱིན་རླབས་བྱས་ལ་བཞག༔ ཆོས་སྐྱོང་ལ་གཏོར་མ་འབུལ༔ དེ་ནས་རང་ཡི་དམ་དུ་གསལ་བའི་ཐུགས་ཀ་ནས་
འོད་ཟེར་འཕྲོས་པས༔ གནོད་བྱེད་བཀུག་ལ༔ གཏོར་མ་ལ་བསྐོར་ནས་ཡོད་པར་བསམ་ལ༔ བརྒྱ་རྩ་བརྒྱད་གོང་ལྟར་འབུལ༔ ཁྱད་པར་གཡུ་མདོག་གསེར་སྦྲམ་ལ་སོགས་པའི་ནོར་གྱི་གཟུགས་དེ་དངོས་སུ་
བསམ་པ༔ ཁོ་ལ་དེ་བཞིན་ནོར་གཟུགས་བརྒྱ་རྩ་སོགས་སྣོད་དུ་བཞག༔ བརྒྱ་རྩ་ཐེངས་པ་དང་གཏོར་སྣོད་དུ་མཐེབ་སྐུ་གཅིག་ལ་ཆུ་གཅིག་བྲན༔ བསམ་བསྒོམ་གོང་དང་འདྲ་གཏོར་མ་ཡཾ༔ ལས་རླུང་གིས་གཏེགས་པར་བསམ་ལ༔ ཆུ་གཞུང་ལ་རྫོངས་བཅས་པའི་ཐག་རིང་བར་
བསྐྱལ༔ འཛིན་གཏོར་ལ་བྱིན་རླབས་བྱས་ལ་ཕྱི་ལ་བར་བསྐྱལ༔ ཆོས་སྐྱོང་གི་དམག་གི་དོད་པའི་མོས་པ་དང་མུན་པའི་སྲུང་དང་མེ་རིའི་སྲུང་བ་བྱ༔ ཤུལ་དུ་ནོར་དེ་ལ་བགེགས་བསྐྲད་བྱ༔ སྟོང་ཉིད་ཀྱིས་རྒྱས་གདབ་པའོ༔ འདུག་བ་བོ་ལ་ལེགས་བ་གཅིག་ཏུ་སྦའོ༔

འུའུའུ༔ ༔ཤིན་ཏུ་ཟབ་རྒྱ༔ འདིའི་གླུད་གཏོར་ནི༔ སྔོན་ཆད་བོད་འདི་སུ་ལའང་བསྟན་པ་མེད༔ པདྨ་ང་ནི་སྲིན་པོ་འདུལ་དུ་འགྲོ༔ ང་དང་འདྲ་བའི་བེེ་རོ་ཁྱོད་ཉིད་ཀྱང་༔ བོད་ཀྱི་འགྲོ་ལ་སྙིང་རྗེས་མ་བཟོད་ནས༔ ཙ་མི་ཁྱུང་བོ་རོང་པོ་ཞང་གི་མིང་༔ དགེ་འབུམ་གཡའ་སྡེ་མིང་འཛིན་མང་བཟུང་མཐར༔ ཟབ་མོའི་གདམས་བསྐོར་འདི་དང་འཕྲད་པའི་དུས༔ ལོ་ཟླའི་གེགས་དང་ཡེ་འགྲོགས་རྒྱལ་སྲིན་སོགས༔ འདི་ཡིས་མ་བཟློག་པད་འབྱུང་མགོ་བོ་ཁོས༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ ཁྠཾ༔ མེ་ལོ་ལུག་གི་ལོ་རང་ལོ་སུམ་བཅུའི་ཐོག༔ སྦྲེལ་གྱི་ལོ་ཧོར་ཟླ་དྲུག་པའི་ཚེས་
བཅུའི་ཉིན༔ གྲོགས་རི་རིན་ཆེན་སྤུངས་པའི་མགུལ་ནས༔ ཁོ་བོ་སྣ་ཚོགས་རང་གྲོལ་གྱིས་གདན་དྲངས་པའོ༔ མདྒ་ལཾ༔

འུའུའུ༔ ༔དབང་ཆེན་དྲིགས་པ་ཀུན་འདུལ་ལས༔ ཚོགས་ཀྱི་མཆོད་པ་ནི༔

འུའུའུ༔ ༔ ཧཱུྃ ༔ ཆོས་ཀྱི་དབྱིངས་ཀྱི་ཕོ་བྲང་ནས༔ སློབ་དཔོན་པདྨ་དབང་གི་ལྷ༔ རྣམ་འཕྲུལ་མཁའ་ལ་སྤྲིན་ལྟར་གཏིབས༔ འདིར་བྱོན་ཚོགས་ཀྱི་མཆོད་པ་བཞེས༔
དབང་བསྐུར་བྱིན་གྱིས་བརླབས་ཏུ་གསོལ༔ མེ་དཔུང་འབར་བའིཀློང་དཀྱིལ་ནས༔ ཁྲོ་རྒྱལ་རྟ་མགྲིན་ཆེན་པོའི་སྐུ༔ དཔའ་བོ་རྒྱལ་མཚོའི་དབུས་ན་བཞུགས༔ འདིར་
གཤེགས་ཚོགས་ཀྱི་མཆོད་པ་བཞེས༔ དབང་བསྐུར་བྱིན་གྱིས་བརླབ་ཏུ་གསོལ༔ ཉི་ཤུ་རྩ་བཞི་གནས་མཆོག་ནས༔ དཔའ་བོ་མཁའ་འགྲོ་སྐུ་སྐྱོད་འཚལ༔ འདིར་གཤེགས་
ཚོགས་ཀྱི་མཆོད་པ་བཞེས༔ དབང་བསྐོར་བྱིན་གྱིས་བརླབ་ཏུ་གསོལ༔ དུར་ཁྲོད་ཆེན་པོའི་གནས་བརྒྱད་ནས༔ འཇིག་རྟེན་མཁའ་འགྲོ་རྫུ་འཕྲུལ་ཅན༔ འདིར་གཤེགས་

འུའུའུ༔ ༔ཚོགས་ཀྱི་མཆོད་པ་བཞེས༔ ཕྲིན་ལས་རྣམ་བཞི་བསྒྲུབ་ཏུ་གསོལ༔ དམ་ཚིག་ཆེན་པོའི་གནས་མཆོག་ནས༔ དམ་ཅན་རྒྱ་མཚོ་སྐུ་སྐྱོད་འཚལ༔ འདིར་
གཤེགས་ཚོགས་ཀྱི་མཆོད་པ་བཞེས༔ ཕོ་ཉ་ལས་མཁན་མཛད་དུ་གསོལ༔ གུ་རུ་དྷ་ཝ་ཌཱཀྐི་ནི་ག་ཎ་ཙཀྲ་པཱུ་ཙ༔ མ་ཧཱ་མཾ་ས་རཀྟ་གོ་རོ་ཙ་ན་བ་སུ་ཏ་ཀིཾནི་རི་ཏ་ཁཱ་ཧི་ཁཱ་ཧི༔ ཞེས་
ཡི་གེ་བརྒྱ་པ་བཟླ་ཞིང་༔ བར་དུ་རྣལ་འབྱོར་ཕོ་མོ་རྣམས་ཀྱིས་དངོས་གྲུབ་རྫས་སུ་རོལ་བར་བྱའོ༔ རང་ལུས་རྒྱལ་བའི་དཀྱིལ་འཁོར་གྱི་ལྷ་ཚོགས་ལ་ཟག་མེད་ཀྱི་བདུད་རྩིས་མཆོད་པ་ཕུལ་བས༔ བདེ་སྟོང་ལྷན་
ཅིག་སྐྱེས་པའིཡེ་ཤེས་རྒྱུད་ལ་སྐྱེས་པར་བསམས་ལ་ལོངས་སྤྱོད་པར་བྱའོ༔ དེ་ནས་ལྷག་མ་བསྡུས་ལ་ཁ་ཆུས་བྲན༔ ལྷག་མ་དེ་འདོད་ཡོན་གྱི་བདུད་རྩིར་བསམས་ལ༔ ཨོཾ་ཨཱ་

ཧཱུྃ་ཨུཙྪིཥྚ་བཛྲཨ་ཧ་ཧ་ཏེ་པྲ་ཏི་སང་༔ ཞེས་པས་བྱིན་གྱིསབརླབ༔ ཨོཾ་སརྦ་ཨུཙྪིཥྚ་བྷིདྡྷ་བྷྱིན་བྷ་ལིངྟ་ཁ་ཁ་ཁཱ་ཧཱི་ཁཱ་ཧཱི༔ ཞེས་པས་ཕུལ༔ ཕྲིན་ལས་བཅོལ་བ་ནི༔ ཨོཾ་ཨཱ༔ ཧཱུྃ་གིས་བྱིན་གྱིས་བརླབས་ལ༔
ཧཱུྃ༔ རྣམ་དག་ཆོས་དབྱིངས་ཞི་བ་ལས༔ དབང་ཆེན་ཁྲོ་བོའི་སྤྲུལ་པ་འབྱུང་༔ ཐབས་ཆེན་ཟླ་བ་གསང་ཐིག་ལས༔ གཡར་དམ་ཅན་རྣམས་འདུ་བར་མཛོད༔ མཁའ་འགྲོ་གིང་དང་དབང་ཕྱུག་
ཚོགས༔ མ་མོ་འབྱུང་པོ་ཤ་ཟ་ཡི་དྭགས་ཚོགསཿ དཔལ་གྱི་ཕ་འབབ་འདི་བཞེས་ལ༔ ཕུད་ཀྱི་བདག་པོས་ཕུད་བཞེས་ལ༔ ལྷག་མའི་བདག་པོས་ལྷག་མ་བཞེས༔ ཀུན་ཀྱང་དགྱེས་ཤིང་ཚིམ་པར་
མཛོད༔ བཅོལ་བའི་ཕྲིན་ལས་འགྲུབ་པར་མཛོད༔ འདོད་པའི་དངོས་གྲུབ་བདག་ལ་སྩོལ༔ ཞེས་བརྗོད་ལ་བགཏོར་མ་བསྐྱང་ངོ་༔ གཏོར་སྣོད་བཤལ་ལ་བདུད་རྩི་བྲན་ཅིང་བརྟན་མ་མཆོད་པ་ནི༔ ཧཱུྃ༔ དགུང་སྔོན་སྟེང་དང་གངས་རི་
གཡའ་རྩེ་དང་༔ སྦངས་ལྗོངས་སྐྱེད་མོས་ཚལ་དང་ནགས་འདབས་དང་༔ ཕྱོགས་མཚམས་སྟེང་འོག་གང་ན་གནས་པ་ཡི༔ བདེ་ཁམས་སྐྱོང་བའི་བརྟན་མ་བཅུ་གཉིས་ཚོགས༔ སློབ་དཔོན་པདྨའི་

འུའུའུ༔ ༔སྤྱན་སྔར་ཁས་བླངས་བཞིན༔ རང་རང་ཕོ་བྲང་གནས་ནས་འདི་བྱོན་ལ༔ ཕུད་ལྷག་བཤལ་ཆུའི་གཏོར་མ་འདི་བཞེས་ལ༔ བཅོལ་བའི་ཕྲིན་ལས་མ་ལུས་གྲུབ་པར་མཛོད༔ མ་མ་
སྲིང་འགྲོ་མ་པཉྩ་བྷ་ལིངྟ་ཁཱ་ཧི༔ ཞེས་བརྗོད་ལ་བསྐྱངས༔ གཏོར་གཞུང་རི་རབ་བསམ་པའི་འོག་ཏུ་དགྲ་བགེགས་མནན་པར་བསམ༔ ཧཱུྃ༔ དབང་ཆེན་དྲེགས་འདུལ་དཀྱིལ་འཁོར་འདིར༔ བར་ཆད་དམ་སྲི་འདུལ་བའི་ལྷ༔ ཁྲོ་
བོའི་རྒྱལ་པོ་རྟ་མཆོག་དཔལ༔ གཏུམ་ཆེན་རྔམ་པའི་སྒྲ་སྒྲོག་ཤིང་༔ དཔལ་གྱི་རྟ་སྐད་ཙེ་རེ་རེ༔ ཁྲོ་བོའི་འབྲུག་སྒྲ་འུ་རུ་རུ༔ རོལ་པའི་རྟ་བྲོ་ཆེམས་སེ་ཆེམ༔ དགྲ་བགེགས་འབྱུང་པོ་རྡུལ་དུ་རློག༔
ཨོཾ་མ་ཧཱ་ཀྲོ་ཏ་ཧཱུྃ༔ ཨོཾ་ཧྱ་གྷྲྀ་ཝ་ཧཱུྃ༔ ཨོཾ་པདྨནྟ་ཀྲི་ཏ་ཧཱུྃ༔ཧྲཱི༔ཧྲཱི༔ཧྲཱི༔ ཕཊ༔ཕཊ༔ཕཊ༔ གནོད་པར་བྱེད་པ་སྟྭཾ་བྷ་ཡ་ནན༔ དེ་ནས་བཀྲ་ཤིས་བརྗོད༔ ས་མ་ཡ༔ རྒྱ་རྒྱ་རྒྱ༔ གཏད་རྒྱ༔ གཏེར་རྒྱ༔ གུ་ཧྱེ༔
བརྡི་ཐིམ༔ མངྒ་ལཾ༔

༄༅། །ཚེ་བསྒྲུབ་བརྟན་བཞུགས་མའོ༔

༄༅། །སྐད་ཅིག་གི་འོག་གཞི་སྣ་ཚོགས་རྡོ་རྗེའི་ལྟེ་བར༔ གཡུང་དྲུང་རིས་གསེར་གྱི་མདོག་ཅན་གྱི་སྟེང་དུ༔ པདྨ་དམར་པོ་འདབ་བརྒྱད་གེ་སར་དང་བཅས་པའི་སྟེང་དུ༔ གནས་
ཁང་བྷྲུཾཿལས་པདྨ་རཱ་གའི་བུམ་པ་མཚན་ཉིད་དང་ལྡན་པ༔ འཆི་མེད་བདུད་རྩིས་གང་བའི་ནང་དུ༔ པདྨའི་སྡོང་པོའི་སྟེང་དུ༔ རང་ཉིད་གུ་རུ་པདྨ་དཀར་དམར་སམ་བྷ་བའི་ཆ་ལུགས༔ ཕྱག་
གཡས་གསེར་གྱི་རྡོ་རྗེ་རྩེ་ལྔ་གདེངས་པའི་ཚུལ་དང༔ གཡོན་བུམ་ཐོད་བདུད་རྩིས་གང་བ་བསྣམས་པས་ཡུམ་ལ་འཁྱུད་པ༔ ཞབས་རྒྱལ་པོ་རོལ་པའི་སྟབས་སུ་བཞུགས་པའི་པང་ན༔ 
ཡུམ་ཡེ་ཤེས་མཚོ་རྒྱལ་དཀར་མོ་གྲི་ཐོད་འཛིན་པ་འཁྱུད་ཅིང་ཞབས་གཉིས་པད་སྐྱིལ་གྱིས་འཁྲིལ་བ༔ རང་གི་ཐུགས་ཀར་པད་ཉི་ཟླ་བའི་སྟེང་དུ་མགོན་པོ་ཚེ་དཔག་མེད་སྐུ་མདོག་དམར་
པོ་ལོངས་སྤྱོད་རྫོགས་སྐུ་ཞལ་ནང་དུ་གཟིགས་ནས་ཞབས་གཉིས་མཉམ་པའི་སྟབས་ཀྱིས་བཞེངས་པ༔ ཕྱག་གཉིས་མཉམ་བཞག་གི་སྟེང་ན་པདྨ་རཱ་གའི་བུམ་པ་འཆི་བ་མེད་པའི་བདུད་

༄༅། །རྩིས་གང་བ་བསྣམས་པའི་ཐུགས་ཀར་པདྨ་ཉི་ཟླའི་གདན་དུ་ཧྲཱིཿཡིག་དམར་པོ་འོད་ཟེར་ཀུན་ཏུ་འཕྲོ་བ་གསལ་བཞིན་པས་ངག་ཏུ་ཧྲཱི༔ བརྒྱ་རྩ་ལས་མི་ཉུང་བར་བཟླས་འོད་ཟེར་འཕྲོས་
པའི་ནུས་མཐུའི་བརྟན་གཡོའི་བཅུད་ཐམས་ཅད་འོད་ཕུང་དུ་བསྡུ་བའི་དམིགས་པ་དང་ལྡན་པས་ཧཱུྃ་ཧཱུྃ་ཞེས་ཚེ་དཔག་མེད་ཀྱི་བུམ་པར་བྱོན་པས་ཁོལ་ཞིང་ལུད་པས༔ ལུས་ཀྱི་ནང་ཐམས་ཅད་
འཆི་མེད་བདུད་རྩིས་གང་བའི་ངང་ལ་མཉམ་པར་འཇོག་པ་ནི༔ བསྲུང་བའི་གུར་ཁང་དང་བཅས་པའི་ཚེ་སྒྲུབ་པའོ༔ དེའི་ང་ནས་མཆོག་གི་བླ་མ་ལ་བརྟན་བཞུགས་འབུལ་ན༔ ཚེ་དཔག་མེད་ཀྱི་ཐུགས་ཀར་པདྨ་འདབ་བརྒྱད་ཀྱི་སྟེང་དུ་
འོད་ལྔའི་སྣ་ཚོགས་རྡོ་རྗེའི་ལྟེ་བར༔ གཡུང་དྲུང་རིས་ཉི་མ་ཟླ་བའི་སྟེང་དུ་རྩ་བའི་བླ་མ་སྐུ་བཅོས་སུ་མེད་པར་བསྒོམས་ལ༔ གསལ་བའི་ངང་ལ་མི་གཡོ་མི་འཕྲོ་བཞིན་དུ་ཧྲཱིཿལ་གནད་བསྣུན་ཅིང༔ ཐུགས་ཡིད་གཅིག་ཏུ་བསྲེ་ཞིང་
མཉམ་པར་འཇོག་པའོ༔ ཞེས་པའི་བསྙེན་སྒྲུབ་ཟབ་མོ་འདི༔ ཚེ་སྒྲུབ་འཆི་བདག་འཇོམས་པ་ནས་ཁོལ་དུ་ཕྱུང་ནས་ཟིན་བྲིས་བྱས༔ རྣམ་སྣང་དཔལ་གྱི་གདམས་པའོ༔ བྲིས་པའི་དགེ་བ་ཀུན་ལ་བསྔོ༔ འཆི་མེད་རིག་འཛིན་མྱུར་ཐོབ་ཤོག༔ མངྒ་ལཾ༔

༄༅། །ཚེ་སྒྲུབ་བདྨའི་འཛབ་བཟླས་བཞུགས་སོ༔

༄༅། ། རྦྱསྒིཊཅ།རྷམརྒྱན།རྩསྒྱསཿ སྐྱབས་སེམས་མྔོན་སོང་རིག་བ་ཆོསཿ སྐད་ཅིག་རང་ཉིད་རྡོ་རྗེ་སེམས་དབར་གསལ༔ ལོངས་སྐུའི་ཆ་ལུགས་སྣང་ལ་རང་བཞིན།
མེད༔ དེ་ཡི་སྦྱི་གཙུག་པདྨ་ཉི་ཟླའི་སྟེང༔ རྩ་བའི་བླ་མ་པདྨ་འབྱུང་གནས་ནི༔ སྐུ་མདོག་དཀར་དམར་འོད་དང་གཟི་བརྗིད་ལྡན༔ ཕྱགས་ཡས་རྡོ་རྗེ་རྩེ་དུགུ་ཐུགས་ཀར་འཛིན༔ ཕྱག་
གཡོན་མཉམ་བཞག་འཆི་མེད་ཚི་བིམ་བསྣམས༔ དཔའ་ཞིང་བརྗིད་ལྡན་བར་ཆད་གདོན་བགེགས་བསྲུང༔ སྐུ་ཆོས་གོས་ཟ་འོག་བེར་ཆེན་གསོལ༔ དེ་ཡི་སྦྱི་གཙུག་
སྟེང་གིནམ་མཁའ་ལ༔ ཀུན་བཟང་ཡབ་ཡུམ་རྩ་བརྒྱུད་བླ་མ་དང༔ བར་གྱི་ཆ་ལ་ཡི་དམ་ལྷ་ཚོགས་བཞུགས༔ དེ་འོག་དཔའ་བོ་མཁའ་འགྲོའི་བསྐོར་བ་ལས༔ གདུང་བའི་སེམས་

༄༅། །ཀྱིས་གསོལ་བ་འདི་ལྟར་བཏབ༔ ཡེ་ཤེས་དབྱིངས་ཀྱི་ཕོ་བྲང་ཆེན་པོ་ནས༔ གདོད་མའི་མགོན་པོ་ཀུན་བཟང་ཡབ་ཡུམ་ལ༔ མོས་གུས་ཆེན་པོས་གསོལ་བ་སྙིང་ནས་འདེབས༔
ཀུན་བཟང་དགོངས་པ་དབྱེར་མེད་བྱིན་གྱིས་རློབས༔ རང་སྣང་དག་པ་དབྱིངས་ཀྱི་དཀྱིལ་འཁོར་ནས༔ རང་སེམས་ཡི་དམ་ཞི་ཁྲོ་རབ་འབྱམས་ལ༔ མོས་གུས་ཆེན་པོའི་གསོལ་བ་
སྙིང་ནས་འདེབས༔ ཅི་སྣང་ཞི་ཁྲོའི་རོལ་པར་བྱིན་གྱིས་རློབས༔ རང་ལུས་དག་པའི་དཀྱིལ་འཁོར་ཆེན་པོ་ནས༔ ཞེ་སྡང་རང་དག་དཔའ་བོ་མཁའ་འགྲོ་ལ༔ མོས་གུས་ཆེན་པོའི་
གསོལ་བ་སྙིང་ནས་འདེབས༔ ཕྲིན་ལས་རྣམ་བཞི་འགྲུབ་པར་བྱིན་གྱིས་རློབས༔ སྤྱི་གཙུག་བདྨ་ཉི་ཟླའི་གདན་སྟེང་དུ༔ རྩ་གསུམ་ཀུན་འདུས་པདྨ་འབྱུང་གནས་ལ༔ མོས་གུས་
ཆེན་པོའི་གསོལ་བ་སྙིང་ནས་འདེབས༔ འཆི་མེད་ཚེ་ཡི་དངོས་གྲུབ་བསྩལ་དུ་གསོལ༔ གསོལ་བཏབ་སྐུ་ལས་འོད་ཟེར་ལྔ་འཕྲོས་པས༔ ཕྱོགས་བཅུའི་སངས་རྒྱས་བྱང་སེམས་ཐམས་

ཅད་ཀྱི༔ སྐུ་གསུང་ཐུགས་དང་མཁྱེན་བརྩེ་འོད་ཀྱིས་བསྡུས༔ འཆི་མེད་པདྨ་འབྱུང་གནས་ངག་ཏུ་བཟླས༔ ཕྱི་སྣོད་གཞལ་ཡས་ནང་བཅུད་ཞི་ཁྲོར་གྱུར༔ ཆོས་དབྱིངས་འགྱུར་
མེད་བདེ་ཆེན་ཀློང་དུ་བཞག༔ འཆི་མེད་རྒྱུན་ཁྱེར་བདྨ་འབྱུང་གནས་བསྒྲུབ་ཐབས༔ སྐལ་ལྡན་བུ་ཡི་ལག་ཏུ་འདི་སྤྲོད་ཅིག༔ དུས་ལ་བབས་ཚེ་གསང་བའི་སྙིང་བྱང་སྟོན༔ ས་མ་ཡཱ༔ རྒྱ་རྒྱ་རྒྱ༔ ཟབ་རྒྱ༔ གསང་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ མེ་མོ་
ཡོས་ལོར་རང་ལོ་སུམ་ཅུའི་ཐོག༔ སྤྲེལ་གྱི་ཟླ་བ་ཧོར་ཟླ་དྲུག་པའི་ཚེས་བཅུའི་ཉིན༔ གྲོགས་རི་རིན་ཆེན་སྤུངས་བའི་མགུལ་ནས་སྣ་ཚོགས་རང་གྲོལ་བདག་གིས་གདན་དྲངས་པའོ༔ མངྒ་ཡཾ༔

༄༅། །ཚེ་སྒྲུབ་པདྨའི་འཛབ་བཟླས་གསང་བའི་སྙིང་བྱང་བཞུགས་སོ༔

༄༅། །ཧཱུྃ་ཧྲཱི༔ མཐུ་སྟོབས་ཆེན་པོ་པདྨ་ཐོད་ཕྲེང་རྩལ༔ དུས་གསུམ་རྒྱལ་བ་ཀུན་དང་དབྱེར་མེད་ཅིང༔ དམ་ཆོས་རྒྱ་མཚོ་མ་ལུས་ཐུགས་སུ་ཆུད༔ དགེ་འདུན་འདུས་པའི་
དབུས་ན་ཁྱོད་གཅིག་པུ༔ རིག་འཛིན་ལྷ་མིར་བཅས་ལ་བདག་ཅག་རྣམས༔ ཁྱེད་ཀྱི་ཐུགས་རྗེས་མྱུར་དུ་སྐྱབས་སུ་གསོལ༔ ཁ་ཙམ་མ་ཡིན་སྙིང་ནས་གསོལ་བ་འདེབས༔ མ་བཅོས་
སྤྲོས་བྲལ་ཆོས་སྐུའི་ངང་ཉིད་ལས༔ འཆི་མེད་པདྨའི་འཛབ་བཟླས་ཇི་བཞིན་དུ༔ རང་ཉིད་ཚེ་ལྷ་མཆོག་གྱུར་རིག་འཛིན་སྐུ༔ རྡུལ་ཙམ་མ་གཡོས་ཤེལ་དང་འོད་ལྟར་ཤར༔ དེ་ཚེ་འཆི་
མེད་པདྨ་འབྱུང་གནས་ཞེས༔ རྒྱུན་དུ་བཟླས་པས་ཚེ་ཡི་རིག་འཛིན་ཐོབ༔ ཤིན་ཏུ་དྲག་གཏུམ་བཞི་བཅུའི་དུས་ཀྱི་ཚེ༔ སྐལ་མེད་ལོག་ལྟ་ཅན་གྱིས་རང་རྒྱུད་དུག་ལྔར་ཁྲིད༔ ལས་
དང་སྡུག་བསྔལ་གློ་བུར་རྐྱེན་གྱིས་བསྐྱེད༔ སྙིགས་མའི་དུས་སུ་གཞན་གྱིས་འདུལ་བར་དཀའ༔ དེ་ཉིད་འདུལ་བྱེད་ཨོ་རྒྱན་རིན་པོ་ཆེ༔ རྒྱུན་དུ་བཟླས་པས་འགྲུབ་པ་མཆོག་ཡིན་

༄༅། །ནོ༔ སྐུ་གསུམ་ཐོབ་འདོད་རྡོ་རྗེ་སེམས་དཔའ་དང༔ གཉིས་མེད་ཡེ་ཤེས་པདྨ་འབྱུང་གནས་བསྒྲུབ༔ རང་གི་སྨོན་ལམ་དབང་གིས་ཡི་དམ་ལྷི༔ གང་ལ་
གང་འདུལ་མོས་པ་གནང་བ་ཡང༔ རྩ་བའི་བླ་མ་བདག་ཉིད་པདྨ་འབྱུང༔ དེ་ཉིད་བླ་མ་ཡི་དམ་འདུས་པར་བསྒོམ༔ དངོས་དང་བརྒྱུད་པ་ཐམས་ཅད་བསྒོམ་པ་ཡིན༔ དེ་བཞིན་
མཆོད་བསྟོད་ལ་སོགས་བྱ་བ་ཡང༔ དེ་ཉིད་ལ་བརྟེན་ཐམས་ཅད་འགྲུབ་པར་འགྱུར༔ དཔེར་ན་ཆུ་ཕྲན་རྒྱ་མཚོར་འདྲེས་པ་ལྟར༔ ཕྱོགས་བཅུའི་དུས་གསུམ་སངས་རྒྱས་བྱང་ཆུབ་
སེམས༔ རིགས་ཀྱི་མཁའ་འགྲོ་གང་དང་གང་ཡིན་ཡང༔ རྡོ་རྗེ་གསང་སྔགས་སྙིང་པོ་སེམས་དཔར་འདུས༔ དེ་བཞིན་གནས་སྐབས་མཐར་ཐུག་ཐམས་ཅད་དུ༔ པདྨ་འབྱུང་གནས་
སྒྲུབས་ཤིག་ཕྱི་རབས་རྣམས༔ ངེས་པར་བཞི་བཅུའི་དུས་སུ་ཡང༔ སྣོད་ལྡན་རྒྱལ་བའི་སྲས་ཀྱི་སྨོན་ལམ་ཆོས༔ དམ་མེད་ལོག་ལྟ་ཐ་སྙད་ཚིག་ལ་འབྲེ༔ ཐེ་ཚོམ་མེད་པའི་ཉམས་ལེན་འདི་ཉིད་འཁྱོངས༔ སྔགས་སྲུང་ཆེན་མོར་དམ་དུ་གཉེར་རོ་རྒྱ༔ སྦས་རྒྱ༔

དམ་རྒྱ༔ གསང་རྒྱ༔ ཁ་ཐཾ༔ གསང་བའི་སྙིང་བྱང་འདི་ཉིད་ཆོས་བདག་སྐྱེ་རྒྱུད་དང་འཕྲད་ནས་འབེབས་དགོས་རྒྱུ་ཡིན་ཀྱང༔ སྦྱིན་བདག་ཆེན་པོའི་སྐུ་ཚེའི་བསྟན་འཕེལ་ལ་དམིགས་ནས༔ ཕབ་པས་རྒྱ་ཁྲོལ༔ འདི་བྲིས་དགེ་འདི་སེམས་ཅན་ཀུན་ལ་བསྔོ༔ མངྒ་ལཾ༔

༄༅། །ཚེ་སྒྲུབ་རྒྱུན་ཁྱེར་བརྟན་བཞུགས་མའི་ངག་འདོན་འཆི་མེད་སྙིང་པོ་ཞེས་བྱ་བ་བཞུགས།

༄༅། །ན་མོ་གུ་རུ་བྷྱཿ ཚེ་སྒྲུབ་ཟབ་མོའི་རྒྱུན་ཁྱེར་ནི། བླ་མ་མཆོག་གསུམ་ཡི་དམ་ལྷར། །གུས་པས་སྐྱབས་མཆི་མཁའ་མཉམ་འགྲོ། །བླ་མེད་བྱང་ཆུབ་མཆོག་ཐོབ་
ཕྱིར། །ཟབ་མོའི་རྣལ་འབྱོར་བསྒོམ་པར་བགྱི། །ལན་གསུམ་གྱིས་སྐྱབས་སེམས་སྔོན་དུ་འགྲོ་བས། ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། སྟོང་པའི་ངང་ལས་སྐད་ཅིག་གིས་འོག་གཞི་སྣ་ཚོགས་
རྡོ་རྗེའི་ལྟེ་བར༔ གཡུང་དྲུང་རིས་གསེར་གྱི་མདོག་ཅན་གྱི་སྟེང་དུ༔ པདྨ་དམར་པོ་འདབ་བརྒྱད་གེ་སར་དང་བཅས་པའི་ལྟེ་བར་གནས་ཁང་བྷྲཱུྃ་ལས་པདྨ་རཱ་གའི་བུམ་པ་མཚན་ཉིད་དང་
ལྡན་པ༔ འཆི་མེད་བདུད་རྩིས་གང་བའི་ནང་དུ༔ པདྨའི་སྡོང་པོའི་སྟེང་དུ༔ རང་ཉིད་གུ་རུ་པདྨ་དཀར་དམར་སཾ་བྷ་བའི་ཆ་ལུགས་ཅན༔ ཕྱག་གཡས་གསེར་གྱི་རྡོ་རྗེ་རྩེ་ལྔ་གདེངས་པའི་
ཚུལ་དང༔ གཡོན་བུམ་ཐོད་བདུད་རྩིས་གང་བ་བསྣམས་པས་ཡུམ་ལ་འཁྱུད་པ༔ ཞབས་རྒྱལ་པོ་རོལ་པའི་སྟབས་སུ་བཞུགས་པའི་པང་ན༔ ཡུམ་ཡེ་ཤེས་མཚོ་རྒྱལ་དཀར་མོ་གྲི་ཐོད་

༄༅། །འཛིན་པས་འཁྱུད་ཅིང་ཞབས་གཉིས་པད་སྐྱིལ་གྱིས་འཁྲིལ་བ༔ རང་གི་ཐུགས་ཀར་པད་ཉི་ཟླ་བའི་སྟེང་དུ་མགོན་པོ་ཚེ་དཔག་མེད་སྐུ་མདོག་དམར་པོ་ལོངས་སྤྱོད་རྫོགས་སྐུ་
ཞལ་ནང་དུ་གཟིགས་ནས་ཞབས་གཉིས་མཉམ་པའི་སྟབས་ཀྱིས་བཞེངས་པ༔ ཕྱག་གཉིས་མཉམ་གཞག་གི་སྟེང་ན་པདྨ་རཱ་གའི་བུམ་པ་འཆི་བ་མེད་པའི་བདུད་རྩིས་གང་བ་བསྣམས་པའི་
ཐུགས་ཀར་པདྨ་ཉི་ཟླའི་གདན་དུ་ཧྲཱིཿཡིག་དམར་པོ་འོད་ཟེར་ཀུན་ཏུ་འཕྲོ་བ་གསལ་ཞིང་གཟི་བརྗིད་དང་ལྡན་པར་གྱུར་ཅེས་བརྗོད་ཅིང་གསལ་བཏབ་ལ། བྷིཡིག་ལ་སེམས་འཛིན་ཅིང་། ཧྲཱིཿ ཞེས་བརྒྱ་རྩ་ལས་མི་
ཉུང་བར་བཟླས་མཐར། ཚེ་དཔག་མེད་ཀྱི་ཐུགས་ཀའི་ཧྲཱིཿལས་འོད་ཟེར་བསམ་གྱིས་མི་ཁྱབ་པ་འཕྲོས། བརྟན་གཡོའི་དྭངས་བཅུད་ཐམས་ཅད་འོད་ཕུང་གི་རྣམ་པར་བསྡུས། ཧཱུྃ་ཧཱུྃ་ཞེས་བརྗོད་པས་
ཕྱག་གི་བུམ་བར་བྱོན། ཁོལ་ཞིང་ལུད་པས་ལུས་ཀྱི་ནང་ཐམས་ཅད་འཆི་མེད་ཚེའི་བདུད་རྩིས་གང་བས་རྡོ་རྗེའི་སྲོག་འགྲུབ་པར་གྱུར། ཅེས་བརྗོད་ཅིང་བསམ་ལ་རླུང་བུམ་པ་ཅན་ཁ་སྦྱོར་དུ་འཛིན་ཅིང་དབྱིངས་རིག་

དབྱེར་མེད་ཀྱི་ངང་དུ་མཉམ་པར་གཞག་བ་ནི་སྲུང་བའི་གུར་ཁང་དང་བཅས་བའི་ཚེ་སྒྲུབ་ཁྱད་པར་ཅན་ནོ། །ཐུན་ལས་ལྡང་བ་ན། དགེ་བ་འདི་ཡིས་བདག་དང་སེམས་ཅན་ཀུན། །འཆི་བདག་ལ་སོགས་བདུད་བཞི་རྣམ་བཅོམ་སྟེ།  །
སྐྱེ་རྒ་ན་འཆིའི་མཚོ་ཆེན་ལས་སྒྲོལ་བ། །མགོན་པོ་ཚེ་མཐའ་ཡས་པ་འགྲུབ་པར་ཤོག །ཅེས་སོགས་བསྔོ་སྨོན་བཀྲ་ཤིས་བྱའོ། །ཡང་རང་གི་རྩ་བའི་བླ་མའི་ཆེད་དུ་ཞབས་བརྟན་འབུལ་ན། སྐྱབས་སེམས་ནས། འཆི་བ་མེད་པའི་
བདུད་རྩིས་གང་བ་བསྣམས་བ་ཞེས་པའི་བར་གོང་ལྟར་ལ། དེའི་ཐུགས་ཀར་པདྨ་འདབ་བརྒྱད་ཀྱི་སྟེང་དུ་འོད་ལྔའི་སྣ་ཚོགས་རྡོ་རྗེའི་ལྟེ་བར་གཡུང་དྲུང་རིས་གསེར་གྱི་མདོག་ཅན་སྟེང་དུ་ཉི་ཟླའི་གདན་ལ་རྩ་
བའི་བླ་མ་ཉིད་ད་ལྟའི་སྐུའི་རྣམ་པ་ཇི་ལྟ་བ་གཞོན་ཚུལ་ལང་ཚོ་དར་ལ་བབས་པ་མཚན་དཔེའི་གཟི་བྱིན་མཆོག་ཏུ་འབར་ཞིང་ཐུགས་ཀར་པདྨ་དང་ཉི་ཟླའི་གདན་ལ་ཧྲཱིཿཡིག་དམར་པོ་འོད་ཟེར་
ཀུན་ཏུ་འཕྲོ་བ་དང་བཅས་མངོན་སུམ་བཞིན་དུ་བཞུགས་པར་གྱུར་པར་མོས་ལ་ཧྲཱིཿཅི་རིགས་བཟླ། རང་གི་ཐུགས་ཀའི་སོགས་གོང་ལྟར་ལ། ཁོལ་ཞིང་ལུད་པའི་དྭངས་མ་བླ་མའི་ཐུགས་ཀའི་ཧྲཱིཿ

༄༅། །ལ་ཐིམ་པས་འཆི་མེད་ཚེའི་དངོས་གྲུབ་བརྙེས་པར་གྱུར་ཅེས་བརྗོད་ཅིང་བསམས་ལ་རླུང་བུམ་པ་ཅན་འཛིན། བླ་མའི་ཐུགས་དང་རང་སེམས་དབྱེར་མེད་དུ་བསྲེས་ནས་གནས་ལུགས་མ་བཅོས་པའི་ངང་དུ་མཉམ་པར་གཞག ཐུན་
ལས་ལྡང་བ་ན། ཕན་བདེ་འབྱུང་བའི་གནས་གཅིག་པུ་ཞེས་སོགས་སྨོན་ལམ་དང་བཀྲ་ཤིས་བྱའོ། །ཞེས་པའང་ལོ་ཆེན་བཻ་རོའི་རྣམ་འཕྲུལ་ཀུན་མཁྱེན་བྲཛྙཱ་རསྨིའི་ཟབ་གཏེར་ལས་བྱུང་བ་མཁྱེན་བརྩེའི་དབང་པོས་ངག་འདོན་ཁྲིགས་སུ་བསྡེབས་བ་ཨཱ་ཡུཛྙཱ་ན་པུཥྟིཾ་ཀུ་རུ། །

༄༅། །ཚེ་དཔག་མེད་སྐུ་གསུམ་འདུས་པའི་དཀྱིལ་འཁོར་གྱི་ཆོ་ག་འཆི་བ་མེད་པའི་ལྗོན་པ་ཀུན་ཏུ་དགའ་བའི་
སྐྱེད་མོས་ཚལ་ཞེས་བྱ་བ་བཞུགས།

༄༅། །ཚེ་དཔག་མེད་སྐུ་གསུམ་འདུས་པའི་དཀྱིལ་འཁོར་གྱི་ཆོ་ག་འཆི་བ་མེད་པའི་ལྗོན་པ་ཀུན་ཏུ་དགའ་བའི་སྐྱེད་མོས་ཚལ་ཞེས་བྱ་བ། དཔལ་སྣང་བ་མཐའ་ཡས་ལ་ཕྱག་
འཚལ་ལོ། །རྒྱལ་རྣམས་སོ་སོར་རྟོག་པའི་ཡེ་ཤེས་མཚོན། །གདེངས་ཀ་འོད་མཚན་སྟོང་དུ་འབར་བ་ཡང་། །བདྨ་གཞོན་ནུའི་འཁྲི་ཤིང་གཡོ་བ་ཅན། །འཆི་བ་མེད་བའི་བཅུད་ལེན་གྲུབ་དེས་སྲུངས། །ཁྱོད་མཚན་རྣ་ལུང་དཔྱངས་པའང་བདེ་ཆེན་གྱི། །ལང་ཚོ་
གསར་པའི་འཇོ་སྒེག་ཆུ་སྐྱེས་ཞལ། །སྙན་པ་བདུད་སྡེའི་སྙིང་ལ་གཟོན་པའི་གཏམ། །སྲིད་པ་གསུམ་གྱི་ཁོང་ན་གཡོ་ཞིང་འདར། །བཎ་གྲུབ་བཞེད་གཞུང་མགྲིན་པའི་དོ་ཤལ་དུ། །བཟུང་ལ་སྙེམས་པའི་བ་དན་རབ་བསྙལ་ནས། །གེ་སར་བརྒྱ་པའི་རིང་ལུགས་ཨུ་དུམ་ཝཱ་ར། །
ཤནྟ་བུ་རིའི་གྲོང་ཁྱེར་མཛེས་པའི་རྒྱན། །དེ་ལ་བདག་ཅག་གི་གདོད་ནས་གྲུབ་པའི་རིགས་ཀྱི་ཅོད་པན་རྒྱལ་བའི་དབང་པོ་མཚོ་སྐྱེས་རྡོ་རྗེའི་རིང་ལུགས་པ། སྤངས་པ་དང་རྟོགས་པའི་ཡོན་ཏན་ཟད་མི་ཤེས་བ་ཁོ་ནའི་ཆ་ནས་ཀུན་མཁྱེན་ཤན་བུ་རི་པ་ཞེས་ཡོངས་སུ་གྲགས་པ་དེ་ཉིད་ས་

༄༅། །མཐོར་གཤེགས་པའི་དངོས་གྲུབ་ཀྱི་ཕམ་ཕབ་ཆེན་པོ་ཆོས་ཀྱི་གཏེར་ལ་མངའ་དབང་བསྒྱུར་བ་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་སྡེ་ཚན་ལས། ཚེ་དཔག་མེད་འཆི་མེད་སྐུ་གསུམ་འདུས་བའི་དཀྱིལ་འཁོར་ཆེན་བོར་བདག་ཉིད་འཇུག་ཅིང་
དབང་བླང་བའི་ཆོ་ག་བརྩམ་པ་ལ་གསུམ། སྔོན་འགྲོ། དངོས་གཞི། རྗེས་སོ། །དང་བོ་ནི། རྡུལ་ཚོན་གྱི་དཀྱིལ་འཁོར་དང་འབྲེལ་བར་བྱེད་ན་ས་བསླང་བ་ནས་བཟུང་བྱ་བའི་ལས་རིམ་རིག་འཛིན་གྱི་རྩ་དབང་ཆེན་མོའི་ཡི་གེ་ཁོ་བོས་བྱས་པ་ལས་ཤེས་པར་བྱ་ཞིང་། ཉིན་
ཆོག་འཇུག་བདེར། སྟེགས་བུའི་ཁར་རས་བྲིས་ཀྱི་དཀྱིལ་འཁོར་ལྟེ་བ་དམར་ཟླུམ། ཚོགས་བརྒྱུད་གནས་སུ་དག་པའི་བད་འདབ་བརྒྱད་མཛེས་ཚོན། ཁྱམས་བཞི་ཕྱོགས་མདོག་སྒོ་སྣམ་ཅན་སྤྱི་དང་མཐུན་པའི་ཕྱི་རོལ་ལ་ཁྱད་པར་གྱི་ཆོས་དང་ལྡན་པས་བཏིང་། དབུས་སུ་མཉྫིའི་
ཁར་བུམ་བ་བཅུད་ལྡན་མགུལ་ཆིངས་དང་ལྡན་པ། མདུན་དུ་ཚེ་གཏོར་རམ་ཚེ་བུམ། གཡས་སུ་ཚེ་རིལ། རྒྱབ་ཏུ་ཚེ་མདལ། གཡོན་དུ་བདེ་སྐྱོང་མ་ཧཱ་ན་དང་ཨ་མྲྀ་ཏའི་བཅུད་ལྡན་དར་དམར་བརྒྱད་ལྟེབ་ཀྱི་ཁེབས་དང་བཅས་བའི་སྟེང་དུ་གསུམ་པའི་དབང་རྟེན་རིག་ཙཀ ཅི་

རིགས་པར་ལས་ཐམས་ཅད་པའི་བུམ་བ། མདུན་དུ་སྨན་རཀ་གཏོར་གསུམ་ཉེར་སྤྱོད་དང་བཅས་པ་བཀོད་ལེགས་པར་བཤམ་མོ། །གཉིས་པ་དངོས་བཞི་ལ་གཉིས། དཀྱིལ་འཁོར་བསྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བའོ། །དང་པོ་ལའང་། ཉི་ཤུ་
རྩ་བརྒྱད་ལས། དང་པོ་ནི། མཁའ་ཀློང་ཡངས་ཀྱི་རྒྱུད་ལས། བླ་མ་བསྒོམས་ན་ཆོས་སྐུ་བསྒོམས། །ལྷ་སྐུ་འབུམ་ཕྲག་སྟོང་བསྒོམས་པས། །བསོད་ནམས་དེ་ཡིས་ཆར་མི་ཕོད། །དེ་ཕྱིར་དཀར་པོའི་ཆོས་སྤྱོད་རྣམས། །ཉན་བཤད་སྒོམ་དང་འཛིན་བ་དང་། །མཆོད་
གཏོར་ལ་སོགས་གང་བྱེད་ཀྱང་། །སྔོན་དུ་འགྲོ་བའི་ལས་ཡིན་པས། །བླ་མ་དུས་གསུམ་སངས་རྒྱས་དཔལ། །ཞེས་གསུངས་བས་སྔོན་འགྲོའི་ཡང་སྔོན་འགྲོར་བླ་མའི་རྣལ་འབྱོར་བྱ་སྟེ། སྣོད་བཅུད་སྟོང་གསལ་རྡོ་རྗེའི་གུར་ནང་དུ༔ སོགས་ནས། དབང་
བསྐུར་བྱིན་རླབས་མཆོག་གི་དངོས་གྲུབ་སྩོལ༔ གཉིས་པ་སྐྱབས་སུ་འགྲོ་བ་ནི། ན་མོ་ཆོས་སྐུ་སྣང་བ་མཐའ་ཡས་ཚེ་ཡི་བདག༔ ལོངས་སྐུ་ཐུགས་རྗེའི་མངའ་བདག་སྤྱན་རས་གཟིགས༔ འགྲོ་
འདུལ་པདྨ་འབྱུང་གནས་སྤྲུལ་པའི་སྐུ༔ སྐུ་གསུམ་གདོད་མའི་ལྷ་ལ་སྐྱབས་སུ་མཆི༔ གསུམ་པ་སེམས་བསྐྱེད་པ་ནི། བདག་གིས་མཁའ་མཉམ་འགྲོ་བའི་དོན་སླད་དུ༔ སྐུ་གསུམ་གདོད་མའི་ལྷ་

༄༅། །ཚོགས་བསྒྲུབས་ནས་ནི༔ འགྲོ་ཀུན་འཆི་བའི་འཇིགས་པ་ལས་བསྒྲལ་ཏེ༔ སྙིང་པོ་བླ་མེད་ས་ལ་འགོད་པར་བགྱི༔ བཞི་པ་ཡན་ལག་བདུན་པ་ནི། སྐུ་གསུམ་ཡོངས་འདུས་
འཆི་མེད་ལྷ་ཡི་ཚོགས༔ རབ་གུས་དུང་བའི་གནས་འདིར་སྤྱན་འདྲེན་གཤེགས༔ རིན་ཆེན་གཞལ་ཡས་མཛེས་པའི་གདན་ལ་བཞུགས༔ བདག་སོགས་སྒོ་གསུམ་གུས་པས་ཕྱག་
འཚལ་ལོ༔ ཕྱི་ནང་གསང་བ་མཆོད་སྤྲིན་རྒྱ་མཚོས་མཆོད༔ དམ་ཚིག་ཉམས་ཆག་སྡིག་སྒྲིབ་མཐོལ་ཞིང་བཤགས༔ དུས་གསུམ་རྒྱལ་བའི་སྤྱོད་ལ་རྗེས་ཡི་རང༔ བླ་མེད་ཐེག་
ཆེན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་འགྲོ་བའི་དོན་ཕྱིར་བཞུགས༔ འཁོར་འདས་དགེ་ཚོགས་བྱང་ཆུབ་ཆེན་པོར་བསྔོ༔ འགྲོ་ཀུན་སྐུ་དང་ཡེ་ཤེས་ཡོངས་འགྲུབ་ཤོག༔
ཅེས་རྣམས་ལན་གསུམ་རེ་བྱའོ། །ལྔ་བ་ཚོགས་ཞིང་ལ། ཐུགས་རྒྱུད་བསྐུལ་བ་ནི། རྗེ་བཙུན་བླ་མ་རྡོ་རྗེ་འཛིན༔ སངས་རྒྱས་ཀུན་གྱི་སྐུ་གསུང་ཐུགས༔ ཡོན་ཏན་ཕྲིན་ལས་རྫོགས་པའི་དཔལ༔ ཁྱོད་

ལ་ཕྱག་འཚལ་སྐྱབས་སུ་མཆི༔ དབང་བཞི་རྫོགས་པའི་དངོས་གྲུབ་སྩོལ༔ སྒྲིབ་གཉིས་བྱང་བར་མཛད་དུ་གསོལ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གསོལ་འདེབས་ཀྱི་བསྙེན་བ་བརྒྱ་སྟོང་
ཅི་ནུས་ཀྱི་ངང་ནས་དབང་བཞི་བླང་བར་བྱ་ཞིང་། ཐུན་མཐར། གསོལ་གདབ་བསྙེན་པས་མདུན་གྱི་ལྷ་ཚོགས་ལས༔ དཀར་དམར་མཐིང་ཚོགས་བསམ་ཡས་འོད་ཟེར་གྱིས༔ གནས་གསུམ་གང་བས་སྒོ་གསུམ་
རིམ་པར་སྦྱངས༔ སྐུ་གསུང་ཐུགས་སུ་བྱིན་གྱིས་བརླབ་པ་དང༔ འོད་ཟེར་ཕར་འཕྲོས་སྐུ་གསུང་ཐུགས་ལ་ཐིམ༔ ཕྱི་ནང་གསང་བའི་མཆོད་པས་མཉེས་པ་དང༔ བར་དུ་འོད་ཟེར་
སྣོད་བཅུད་ཐམས་ཅད་གང༔ བླ་མ་ཡི་དམ་མཁའ་འགྲོར་གསལ་བའི་ངང༔ ཚོགས་ཞིང་འོད་ཞུ་རང་དང་གཉིས་སུ་མེད༔ མ་བཅོས་ཁྱབ་གདལ་ཟུང་འཇུག་ངང་ལ་གཞག༔ ཅེས་བས་བླ་
མ་ཆོས་སྐུའི་རང་ཞལ་ལྟ་བའི་དགོངས་ཉམས་བསྐྱང་ངོ་། །དྲུག་པ་ཕྱི་རོལ་བ་ལ་གཏོར་མ་བྱིན་ནས་བསྐྲད་པ་ནི། སྔོན་གཏོར་ལ་ཆབ་ཀྱིས་བྲན་ཏེ་ཨ་ཀཱ་རོས་བསྔོས་ལ། ཧཱུྃ༔ ས་ཕྱོགས་འདིར་གནས་ལྷ་ཀླུ་འབྱུང་པོའི་ཚོགས༔ དངོས་སུ་

༄༅། །བཤམས་པའི་མཆོད་སྤྲིན་བདུད་རྩིའི་རྒྱུན༔ འབད་པ་མེད་པར་བྱིན་གྱིས་བརླབས་ནས་འབུལ༔ འདི་དག་གསོལ་ཞིང་ལེགས་པར་བསྣམས་ནས་ཀྱང༔ ས་ཕྱོགས་
དགེ་ཞིང་བར་ཆད་མེད་པ་དང༔ ཇི་སྲིད་བསྙེན་སྒྲུབ་འབྲས་བུ་མ་ཐོབ་བར༔ ཁྱེད་རྣམས་ས་ཕྱོགས་གཞན་དུ་འགྲོ་བར་གྱིས༔ གལ་ཏེ་འདིར་གནས་བསམ་སྦྱོར་ངན་པ་ཡི༔ ལས་
ལ་མི་མཐུན་འབྲས་བུ་འབྱིན་འགྱུར་ན༔ བདག་ཉིད་དབང་ཆེན་དཔལ་གྱི་མཐུ་སྟོབས་ཀྱིས༔ ལུས་ངག་ཡིད་གསུམ་ཐལ་བའི་རྡུལ་དུ་བྱེད༔ ཨོཾ་སུམྦྷ་ནི་སུམྦྷ་ཧཱུྃ༔ གྷྲྀཧྞ་གྷྲྀཧྞ་ཧཱུྃ༔ གྷྲྀཧྞ་པ་
ཡ་གྷྲྀཧྞ་པ་ཡ་ཧཱུྃ༔ ཨཱ་ན་ཡ་ཧོ༔ བྷ་ག་ཝཱན་བཛྲ་བིདྱཱ་ར་ཛ་ཧཱུྃ་ཕཊ༔ བདུན་པ་མཚམས་གཅོད་པ་ནི། ཧཱུྃ༔ བདག་ཉིད་ཁྲོ་རྒྱལ་རྟ་མགྲིན་ཁྲོས་པ་ཡི༔ ཐུགས་ལས་སྤྲོས་པའི་མཚོན་
ཆ་རྡོ་རྗེ་མེས༔ སྟེང་འོག་ཕྱོགས་མཚམས་མ་ལུས་ཀུན་ཏུ་གཏམས༔ བསྐལ་པའི་ལས་ཀྱི་རླུང་ཡང་ལྡང་མི་འགྱུར༔ ཨོཾ་ཧྱ་གྷྲི་ཝ་བཛྲ་རཀྵ་རཀྵ་ཧཱུྃ་ཕཊ༔ བརྒྱད་པ་བྱིན་དབབ་པ་ནི། སྤོས་རོལ་

གདུང་བའི་དབྱངས་དང་བཅས། ཧཱུྃ༔ བདེ་ཆེན་པདྨོ་བཀོད་པའི་ཞིང་། །འོད་མཚན་སྟོང་འབར་ལྷ་ཡི་ལྷ། །ཚེ་ལྷ་རྒྱལ་བ་རྒྱ་མཚོར་བཅས། །འདིར་སྤྱོན་བྱིན་རློབས་དབང་བསྐུར་སྩོལ། །
སྲིད་ཞིར་མི་གནས་པདྨ་སྐྱེས། །ལྷ་ལྕམ་མེ་ཏོག་མནྡཱ་ར། །བཅུ་དྲུག་དགའ་སྟེར་པདྨ་ལྕམ། །འདིར་སྤྱོན་བྱིན་རློབས་དབང་བསྐུར་སྩོལ། །སྒྲ་བསྒྱུར་ལོ་ཆེན་རྣམ་སྣང་མཛད། །
ཀུན་གཟིགས་གཏེར་མཛོད་པྲ་ཛྷཱའི་ཞབས། །ཟུང་འཇུག་སྤྲུལ་པའི་རྒྱལ་སྲས་གཉིས། །འདིར་སྤྱོན་བྱིན་རློབས་དབང་བསྐུར་སྩོལ། །མ་རིག་དྲྭ་བ་གཅོད་པའི་དཔལ། །ཟུར་གྱི་གདུང༌
འཚོབ་པདྨ་དབང་། །ཀུན་མཁྱེན་རྡོ་རྗེ་ཐོགས་མེད་རྩལ། །འདིར་སྤྱོན་བྱིན་རླབས་དབང་བསྐུར་སྩོལ། །བཛྲ་རཀྵ་གསང་ཆེན་མཛོད། །ངག་ལ་དབང་ཐོབ་ས་མནྟ། །དོན་ཀུན་
གྲུབ་པ་འཇིགས་མེད་གླིང་། །འདིར་སྤྱོན་བྱིན་རློབས་དབང་བསྐུར་སྩོལ། །གནས་མཆོག་འདི་རུ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་བསྐུར། །བགེགས་དང་ལོག་འདྲེན་

༄༅། །བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། །ཨོཾ་ཨཱཿཧཱུྃ་གུ་རུ་དེ་ཝ་ཌཱཀྐི་ནི་ཛྙཱ་ན་བཛྲ་སརྦ་ས་མ་ཡ་ཨེ་ཨ་ར་ལི་ཕེཾ་ཕེཾ་ཨཱ་བེ་ཤ་ཡ་ཨ་ཨ༔ དགུ་བ་མཆོད་
རྫས་བྱིན་བརླབས་ནི། འཆི་མེད་རིག་འཛིན་དཀྱིལ་འཁོར་བསྒྲུབ་པའི་རྫས༔ ཕྱི་ནང་གསང་བའི་རང་བྱུང་མཆོད་པ་རྣམས༔ མ་དག་ལོག་འཕྲུལ་ཉེས་པའི་ཚོགས་རྣམས་ཀུན༔ ཡེ་ཤེས་
འབྲུ་གསུམ་སྦྱངས་ཤིང་བྱིན་གྱིས་རློབས༔ རཾ་ཡཾ་ཁཾ༔ ཨོཾ་ཨཱཿཧཱུྃ༔ ལན་བདུན་བརྗོད། བཅུ་བ་བསྐྱེད་རིམ་གསལ་གདབ་པ་ནི། གཏེར་གཞུང་རྩ་བར་དངོས་བསྟན་མ་ཧཱའི་ཨ་ནུ་དང་མཐུན་པའི་སྒོམ་རིམ་གསལ་བས། ཏིང་འཛིན་གསུམ་གྱིས་
ཁམས་གསུམ་པའི་བག་ཆགས་སྦྱོང་བ་དང་། སྐུ་གསུམ་གྱི་དབྱིངས་ལ་སྦྱོར་བའི་དགོས་པ་ཁྱད་པར་ཅན་ཡོད་ཕྱིར་དེ་ཁོ་ན་རྩ་བར་བཟུང་། ཚེ་ལྷའི་ཐུགས་ཀར་སློབ་དཔོན་ཡབ་ཡུམ་བསྐྱེད་པ་དབང་གཞུང་གི་དགོངས་བ་ཐུན་མོང་མ་ཡིན་དུ་སྒྲུབ་ཅིང་དངོས་གྲུབ་བླང་བའི་ཚོགས་ཀྱང་ཤེས་ལ། ཁྱད་པར་བྱང་བའི་འཆི་མེད་སྐུ་གསུམ་མའི་ལྷན་ཐབས་ལ་རྟེན་དང་བརྟེན་བཤད་མི་འགལ་བ་སོགས་དགོས་པ་སྤྱི་དང་བྱེ་བྲག་བས་ཟུར་བརྒྱན། སྣོད་བཅུད་དུ་སྣང་བའི་རྟོག་ཚོགས་དཀྱིལ་འཁོར་གྱི་རོལ་བ་ཅིག་ཆར་དུ་འཆར་བ་དོན་དུ་གཉེར་བྱ་ཡིན་ན། ཆོས་ཉིད་མ་མྱོང་བ་མི་བརྟན་བས་བདག་

མདུན་གྱི་རྟེན་འབྲེལ་སྒྲིག་པའང་ཐ་མལ་གྱི་སྣང་བ་རང་མཚན་པ་སྟེ། འདིར་སྔོན་གྱི་མཆོག་གཟིགས་རྣམས་ལ་གྲགས་བའི་གཏམ་བདག་མདུན་དབྱེར་མེད་ཀྱི་དོན་ཁོང་དུ་ཆུད་པས། ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷ་ཝ་ཨཱཏྨ་ཀོ྅ཧཾ། ཆོས་ཐམས་
ཅད་ཀྱི་རང་བཞིན་དེ་བཞིན་ཉིད་ལས་མི་འདའ་བའི་སྟོང་པ་ཉིད་ཀྱི་ངོ་བོ་དྲན་པ་ནི་སངས་རྒྱས་རྣམས་ཀྱི་ཆོས་སྐུའི་བཞུགས་ཚུལ་ཆེན་པོའོ། །དེ་ཉིད་མ་རྟོགས་པའི་སེམས་ཅན་རྣམས་གདངས་
འགག་པ་མེད་པ་ལོངས་སྐུའི་རྩལ་སྣང་སྙིང་རྗེ་ཆེན་པོའི་དབང་གིས་རེ་ཞིག་མིག་འཕྲུལ་ལྟ་བུར་འཆི་མེད་སྐུ་གསུམ་འདུས་པའི་སྐུར་ལྡང་བར་བྱའོ་སྙམ་པའི་ངང་ལས། སྤྲུལ་པ་རྒྱུའི་ཡི་གེ་
ཧྲཱིཿདམར་པོ་གསལ་ཞིང་འབར་བ་ལས་འོད་ཟེར་འཕྲོས། མ་དག་པའི་སྣོད་བཅུད་རང་བཞིན་སྤྲུལ་པའི་སྐུའི་རྟེན་དང་བརྟེན་པའི་རོལ་མོར་རྫོགས་པར་བྱེད་པའི་ཡི་གེ་བྷྲུྃ་ཁ་དོག་ལྔ་ལྡན་ཞིག་
ཆད་པ་འོད་དུ་ཞུ་བ་ལས་པདྨ་རཱ་གའི་ས་གཞི་ལག་མཐིལ་ལྟར་ཁོད་སྙོམས་པའི་གཞི་ལ། བདེ་ཆེན་པདྨོ་བརྩེགས་པའི་གཞལ་མེད་ཁང་། གྲུ་བཞི་བ་ལང་མིག་བཞིན་རིན་པོ་ཆེའི་

༄༅། །རྟ་བབས་བརྒྱད། རྒྱན་དང་རི་དྭགས་འཁོར་ལོར་བཅས་ཤིང་། ཕོ་བྲང་གི་ཟུར་བཞི་ལ་མུ་ཏིག་གི་མཆོད་རྟེན་བཀོད་ལེགས་བཞི་གནས་པ་དྲིལ་བུ་དང་གཡེར་ཁ་
རྒྱུད་དུ་དཔྱངས་པའི་གསེར་གྱི་ཐ་གུས་སྦྲེལ་བའོ། །ཕྱོགས་བཞི་ན་དར་སྣ་ཚོགས་པའི་བ་དན་བཞི་རླུང་གིས་བསྐྱོད་པ་ལས་ཞིང་ཁམས་ཀུན་ཏུ་ཁྱབ་པའི་འཕགས་པའི་ཚུལ་ཁྲིམས་དྲི་བསུང་
འཕྲོ་བ། ཕྱི་རིམ་ན་ཡན་ལག་བརྒྱད་དང་ལྡན་པའི་ཁྲུས་ཀྱི་རྫིང་བུ་ཏཱ་ལིའི་ལྗོན་པ་དང་བཅས་པ་བརྒྱད་ལ། ནེ་ཙོ་མི་སྐད་སྨྲ་བ་དང་། ཁུ་བྱུག་དང་། ཤང་ཤང་ཏེའུ་དང་། རི་སྐེག་དང་།
མཐིང་རིལ་དང་། ཀ་ཏ་རི་དང་། རྨ་བྱ་དང་། ལྷའི་བྱ་དྲིལ་བུའི་སྐད་ཅན་དང་། བྱ་ཀྲི་ཏུ་པ་གསེར་གྱི་རྡོ་རྗེའི་གཟུགས་ལ་སོགས་པ། དུང་ལྟར་དཀར་བ་དང་། བྱུ་རུ་ལྟར་
དམར་བ་དང་། གཡུ་ལྟར་སྔོ་བ་དང་། ཨིནྡྲ་ནཱི་ལ་ལྟར་སྣང་བ་ལ་སོགས་མ་འདྲེས་སོ་སོར་སྣང་བའི་བྱ་རིགས་མཛེས་ཤིང་ཡིད་དུ་འོང་བ་རྣམས་བརྩེ་ཞིང་སྐད་སྙན་སྒྲོག་པ། བར་བར་

དུ་ལྷ་དང་། ལྷ་མོ་དང་། དྲང་སྲོང་གྲུབ་པ་ཅན་ལ་སོགས་པ་དེ་དག་ཀྱང་སེམས་རྣམ་པ་གསུམ་དང་། ཡིད་དྲུག་དང་། ཉོན་མོངས་པ་དྲུག་དང་། མ་རིག་པའི་རྐྱེན་བཞི་དང་བཅས་པ།
དེ་དང་མཚུངས་པར་ལྡན་པའི་ཡིད་སྤངས་པ་ཤ་སྟག་སྟེ། ཡེ་ཤེས་སྒྱུ་མའི་རང་བཞིན་རྒྱ་ཁྱོན་དང་ངོ་མཚར་གྱི་བཀོད་པ་བསམ་གྱིས་མི་ཁྱབ་པའི་མཐའ་སྐོར་རིན་པོ་ཆེ་སྣ་བདུན་གྱི་ཕ་
གུས་ཡོངས་སུ་བསྐོར་བའོ། །ཕོ་བྲང་ཆེན་པོའི་ལྟེ་བ་ལ་རིན་པོ་ཆེ་སྣ་བདུན་ལས་གྲུབ་པའི་ཁྲི་སྟེགས་རབ་ཏུ་མཐོ་བ་རྨ་བྱ་གཞོན་ནུའི་གར་གྱི་རྩེན་པའི་སྟེང་དུ། པདྨ་ཉི་ཟླའི་གདན་ཡངས་
ཤིང་རྒྱ་ཆེ་བའི་སྟེང་དུ་ཆོས་ཀྱི་དབྱིངས་མཐའ་དང་དབུས་མེད་པར་སྟོན་པར་བྱེད་པའི་ཡི་གེ་ཧྲཱིཿལས་ཚེ་དཔག་མེད་སྐུ་མདོག་དམར་པོ་འོད་དང་ལྡན་པ༔ ཞལ་གསུམ་ཕྱག་དྲུག་པ༔
གཡས་ཞལ་ཆུ་ཤེལ་ལྟར་དཀར་ལ་འཚེར་བ༔ གཡོན་ཞལ་རིན་པོ་ཆེ་མརྒད་ལྟར་ལྗང་ཞིང་འོད་འཕྲོ་བས་མཛེས་པ༔ དབུས་ཞལ་པདྨ་རཱ་ག་ལྟར་དམར་གསལ་འཛུམ་ཞིང་བཞད་པས་འོད་

༄༅། །ཟེར་ལྔ་འཕྲོ་བ༔ ཕྱག་གཡས་དང་པོ་ཐུགས་ཀར་པདྨའི་ཕྲེང་བ་འདྲེན་ཐབས་སུ་འཛིན་པ༔ གཡོན་གྱི་དང་པོ་མཉམ་གཞག་གི་སྟེང་ན་ཚེ་ཡི་བདུད་རྩིས་གང་བའི་བུམ་པ་
འཛིན་ཅིང་ཡུམ་ལ་འཁྱུད་པ༔ གཡས་ཀྱི་ལྷག་མ་གཉིས་རྡོ་རྗེ་དང་ནོར་བུ་རིན་པོ་ཆེ་འབར་བ་འཛིན་པ༔ གཡོན་གྱི་ལྷག་མ་གཉིས་འཁོར་ལོ་དང་རྒྱ་གྲམ་འཛིན་པ༔ དེའི་པང་དུ་གསང་བ་
ཡེ་ཤེས་ཀྱི་ཌཱཀྐི་སྐུ་མདོག་དམར་གསལ་ཞལ་གཅིག་ཕྱག་གཉིས་མ༔ གཡས་པདྨ་དང་གཡོན་ཀ་པཱ་ལ་བདུད་རྩིས་གང་བ་བསྣམས་ནས་ཡབ་ཀྱི་མགུལ་ནས་འཁྱུད་པ༔ ཡབ་ཡུམ་གཉིས་ཀའང་
དབུ་རྒྱན༔ སྙན་རྒྱན༔ མགུལ་རྒྱན༔ དོ་ཤལ༔ ཚངས་སྐུད་ལ་སོགས་པ་དར་དང་རིན་པོ་ཆེའི་རྒྱན་སྣ་ཚོགས་ཀྱིས་མཛེས་པར་བྱས་པའི༔ ལོངས་སྤྱོད་རྫོགས་པའི་སྐུའི་རྒྱན་
ཅན༔ ཞབས་གཉིས་སྐྱིལ་ཀྲུང་གིས་འཇའ་ཚོན་སྣ་ལྔའི་གུར་ཁྱིམ་དབུས་ན་སྣང་ལ་རང་བཞིན་མེད་པར་བཞུགས་པའི་བ་སྤུའི་བུ་ག་ཐམས་ཅད་ནས་རྟ་མགྲིན་གྱི་སྐུ་བྱེད་བྱེད་འཐོན་པས་སྲུང་བའི་

འཁོར་ལོར་ལྷུན་གྱིས་གྲུབ་པའོ༔ ཚེ་དཔག་མེད་ཡབ་ཡུམ་གཉིས་སུ་མེད་པའི་ཐུགས་ཀའི་ཁྱམས་ལ་པདྨའི་སྡོང་བུའི་སྟེང་དུ་ཡེ་ཤེས་སེམས་དཔའ་གུ་རུ་རིན་པོ་ཆེ་པདྨ་སམྦྷ་ཝའི་ཆ་ལུགས་སྐུ་
མདོག་དཀར་དམར་གཞོན་ཤ་ཆགས་པའི་ཉམས་ཅན༔ ཕྱག་གཡས་གསེར་གྱི་རྡོ་རྗེ་རྩེ་ལྔ་བ་གདེངས་པའི་ཚུལ་དང༔ གཡོན་པདྨ་རཱ་གའི་བུམ་ཐོད་བདུད་རྩིས་གང་བ་བསྣམས་ནས་ཡུམ་
ལ་འཁྱུད་པ༔ ཞབས་རྒྱལ་པོ་རོལ་བའི་སྟབས་སུ་བཞུགས་པའི་པང་ན༔ ཡུམ་ཡེ་ཤེས་མཚོ་རྒྱལ་དཀར་མོ་གྲི་ཐོད་འཛིན་པས་འཁྱུད་ཅིང༔ ཞབས་པད་སྐྱིལ་གྱིས་འཁྲིལ་བ༔ བདེ་སྟོང་
གཉིས་སུ་མེད་པའི་ཡེ་ཤེས་ཆེན་པོའི་ངོ་བོར་གྱུར་པའོ༔ མཐའ་སྐོར་གྱི་པད་འདབ་ལ་མགྲོན་ཐབས་ཀྱི་ལྷ་བླ་མ་དང་སངས་རྒྱས་བྱང་ཆུབ་སེམས་དཔའི་ཚོགས། ཡི་དམ་ཞི་ཁྲོ་རབ་འབྱམས།
གནས་ཡུལ་གྱི་དཔའ་བོ་མཁའ་འགྲོའི་ཚོགས་དཔག་ཏུ་མེད་པར་བཞུགས་པའོ། །དེ་ནས་དབང་བསྐུར་བ་ནི། རང་གི་སྤྱི་བོའི་གནས་ལྔར་དེ་བཞིན་གཤེགས་པའི་རིགས་ལྔ་ཡབ་ཡུམ་བཞུགས་

༄༅། །པ་ལ་ཨོཾ་སརྦ་ཏ་ཐཱ་ག་ཏ་མ་ཧཱ་ཨ་ནུ་ར་ག་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བསྐུར་བས་རྗེས་ཆགས་ཞུ་བདེའི་ཆུ་རྒྱུན་གྱིས་དབང་བསྐུར། ཉོན་མོངས་པ་ལྔའི་དྲི་མ་སྦྱངས།
ཕུང་པོ་ལྔ་རིགས་ལྔའི་སངས་རྒྱས་རྒྱས་སུ་གནས་བསྒྱུར། ཆུ་ལྷག་མ་སྤྱི་བོར་བརྟན་པ་ཡོངས་སུ་གྱུར་པ་ལས་དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར། བྱིན་གྱིས་བརླབ་བ་ནི། སླར་
ཡང་རང་གི་སྤྱི་བོར་ཟླ་བ་ལ་གནས་པའི་ཨོཾ་དཀར་པོ། མགྲིན་པར་པདྨ་ལ་གནས་པའི་ཨཱདམར་པོ། སྙིང་གར་ཉི་མ་ལ་གནས་ཧཱུྃ་སྔོན་པོརྣམས་ཀྱིས་མཚན་པར་བསྒོམས་པས་ཐ་མལ་
གྱི་སྒོ་གསུམ་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡེ་ཤེས་རྡོ་རྗེའི་ངོ་བོར་རྣམ་པ་ཉི་ཤུས་བྱང་ཆུབ་སེམས་པའི་གནས་གསུམ་ལས་འོད་ཟེར་འཕྲོས་པས་རང་བཞིན་གྱི་གནས་
དང་། སྐུ་གསུམ་བདེ་བ་ཆེན་པོའི་ཞིང་ཁམས། འོག་མིན་པདྨོ་བཀོད་ལ་སོགས་པ་ནས་ཚེ་ལྷ་རབ་འབྱམས་རྒྱ་མཚོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས། ཡི་དམ་དཔའ་བོ་མཁའ་

འགྲོ། འདུན་པ་སེམས་པ་དང་། རིགས་ཆེན་འབྱེད་པ་དང་། དབུགས་ཆེན་འབྱིན་པ་དང་། ལུང་ཆེན་ཐོབ་པ་དང་རྩལ་ཆེན་རྫོགས་པ་ལ་སོགས་པའི་དུས་གསུམ་གྱི་རིག་འཛིན་བླ་མའི་
ཚོགས་དང་བཅས་པ་བཛྲ་ས་མཱཿཛ༔ ཞེས་སྤོས་རོལ་དང་བཅས། མཁའ་ཁྱབ་ཏུ་སད་བར་བྱས་ལ། བཅུ་གཅིག་པ་སྤྱན་འདྲེན་པ་ནི། གདུང་བའི་དབྱངས་དང་བཅས། བྷི༔ སྔོན་ཚེ་བདེ་བ་ཅན་གྱི་ཞིང་ཁམས་ནས༔ འོད་ཟེར་ལྔ་
ལྡན་རྒྱ་མཚོའི་གླིང་དུ་འཕྲོས༔ ཆོས་སྐུའི་དབང་བསྐུར་འཆི་མེད་དངོས་གྲུབ་བརྙེས༔ མ་ཧཱ་གུ་རུ་མཚོ་སྐྱེས་རྡོ་རྗེའི་སྐུ༔ འཆི་མེད་ཚེ་ཡི་ལྷ་མོ་ཙཎ་ཌ་ལི༔ འཁོར་དུ་དཔའ་བོ་
མཁའ་འགྲོའི་ཚོགས་དང་བཅས༔ སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་སུ་གསོལ༔ བཀྲ་ཤིས་ཟླ་གམ་འོད་ཀྱི་བྲག་ཕུག་ཏུ༔ འཆི་
མེད་ཚེ་ཡི་རིག་འཛིན་བསྒྲུབས་པའི་ཚེ༔ བྷནྡྷ་ཁ་སྦྱོར་ལོངས་སྐུའི་རྩལ་དབང་རྫོགས༔ པདྨ་འབྱུང་གནས་འགྱུར་མེད་རྡོ་རྗེའི་སྐུ༔ གཉིས་མེད་སྦྱོར་བའི་ཡུམ་ཆེན་མནྡཱ་ར༔ འཁོར་

༄༅། །དུ་དཔའ་བོ་མཁའ་འགྲོའི་ཚོགས་དང་བཅས༔ སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་སུ་གསོལ༔ སྤྲུལ་སྐུའི་
ཞིང་ཁམས་བྲག་དམར་གཡའ་མ་ལུང༔ འཆི་མེད་བདུད་རྩིའི་སྙིང་པོ་བསྒྲུབས་པའི་ཚེ༔ ཚེ་ཡི་ལྷ་ཚོགས་མཁའ་ལ་ཆར་བཞིན་བབས༔ ལྷ་དང་དབྱེར་མེད་པདྨ་ཚེ་དབང་རྩལ༔ གསང་
བའི་ཡུམ་གཅིག་ཡེ་ཤེས་མཚོ་རྒྱལ་མ༔ འཁོར་དུ་དཔའ་བོ་མཁའ་འགྲོའི་ཚོགས་དང་བཅས༔ སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་
སུ་གསོལ༔ ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀ་དྲྀ་ཤྱ་ཧོཿ ཛཿཧཱུྃ་བཾ་ཧོ༔ ས་དགུག་བཅིང་བསམས་ལ་དགྱེས་པ་བསྐྱེད་པའི་ལས་བཞི་བྱས་པས་དམ་ཚིག་གི་འཁོར་ལོ་དང་འདྲེས་པར་བལྟའོ། །བཅུ་གཉིས་བ་བཞུགས་སུ་གསོལ་བ་ནི། ཧྲཱི༔
གདོད་ནས་གཉིས་མེད་མཉམ་པའི་ངང་ཉིད་ལས༔ བློ་སྦྱོང་ཕྱིར་དུ་དམ་ཚིག་ཡེ་ཤེས་སེམས༔ ཆུ་ལ་ཆུ་བཞག་སྒྱུ་མ་ཇི་བཞིན་དུ དུ་མར་སྣང་ཡང་རོ་གཅིག་བརྟེན་པར་བྱ༔

ཀཱ་ཡ་ཝཱཀྐ་ཙིཏྟ་ཏིཥྛ་བཛྲ་ལྷན༔ བཅུ་གསུམ་པ་བྱིན་དབང་བསྐུར་བ་ནི། ཧྲཱི༔ ཐམས་ཅད་སྐུ་གསུང་ཐུགས་དང་ཡེ་ཤེས་ལྡན༔ དབང་ཆེན་དབང་བསྐུར་མཐུ་རྩལ་བྱིན་གྱིས་རློབས༔ ཕྱག་
རྒྱ་བཞི་ལྡན་ཡེ་ནས་གྲུབ་པའི་ངང༔ ཐམས་ཅད་བྱང་ཆུབ་སེམས་སུ་ལྷུན་གྱིས་གྲུབ༔ ཨོཾ་ཧཱུྃ་སྭཱ་ཧྲཱི་ཧཱ་ཨ་བྷི་ཥིཉྩ་ཧཱུྃ༔ བཅུ་བཞི་པ་རྡོ་རྗེའི་ཡན་ལག་མཛེས་པ་ནམ་མཁའི་རྡུལ་སྙེད་དུ་སྤྲུལ་པས་ལྷ་ཆེན་འཕྲུལ་དགའ་ལྟ་བུའི་
ཕྱག་བྱ་བ་ནི། ཧྲཱི༔ སྐུ་གསུམ་ཡོངས་འདུས་འཆི་མེད་ལྷ་ཡི་ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོ་རྟོགས་བྱའི་ཕྱིར༔ སྲི་ཞུ་གུས་པས་འཕྲུལ་
དགའི་ཚུལ་ཕྱག་འཚལ༔ ན་མོ་པུ་རུ་ཤ་ཡ་ཧོཿ ཨ་ཏི་པུ་ཧོ༔ པྲ་ཏཱི་ཙྪ་ཧོ༔ བཅོ་ལྔ་པ་རྡོ་རྗེའི་ལྷ་མོ་བཅུ་དྲུག་གིས་མཆོད་པ་ནི། སྒྱུ་མ་ལྟ་བུའི་ཏིང་ངེ་འཛིན་གྱི་རོལ་པ་ཟད་མི་ཤེས་པས་གཞོན་ནུ་མའི་སྒྱུ་རྩལ་བརྒྱད་ཚན་བརྒྱད་ཀྱི་
བདག་ཉིད་ལ་རྣམ་པ་ཐམས་ཅད་ནས་གོམས་པའི་ལྷ་མོ་རི་དྭགས་མིག་ཅན་ཡིད་དུ་འོང་ཞིང་བལྟ་ན་སྡུག་པ་དེ་ཉིད་རྣམ་པ་བཅུ་དྲུག་གི་གྲངས་སུ་ཤར་བས་དཀྱིལ་འཁོར་གྱི་འཁོར་ལོའི་ཐུགས་བདེ་སྟོང་ཡེ་ཤེས་ཆེན་པོའི་ངང་དུ་དགྱེས་པ་བསྐྱེད་པར་བལྟས་ལ། དབྱངས་ཀྱི་ངེས་པ་དྲུག་གམ་བདུན་

༄༅། །དང་ལྡན་པའི་སྙན་འགྱུར་བཅས་ཤིང་། དངོས་སུའང་། ཏམྦུ་ར་དང་། གོལ་བོ་དང་། གླིང་བོ་དང་། ཟུར་ལ་འབུད་པ་དང་རྫ་རྔ་དང་། རྫ་རྔ་ཁ་གཅིག་པ་དང་། ལྕགས་དང་འཁར་བའི་སིལ་ཁྲོལ་དང་། ཇ་མུ་ཀུནྡ་དང་། པི་ཝང་རྒྱུད་
གཅིག་བ་དང་། ཇ་ཆེན་དང་། རྔ་ཕྲན་དང་། རྒྱུད་མངས་དང་། རྔ་མྲྀ་ཏི་གི་དང་། བ་ཊ་ཧ་ལ་སོགས་པ་འབུད་འཁྲོལ་བརྡུང་བའི་རོལ་མོའི་བྱེ་བྲག་གིས་སྐབས་བྱེད་པར་མཆོད་ཅིང་། ཕྱག་རྒྱ་དངོས་ལ། ལྔ་གཉིས་ཟུང་དུ་སྤྲད་པ་ལས། །སྦྱར་བས་ཕྱག་རྒྱ་འབྱུང་
བའི་རྒྱུ། ཞེས་འབྲས་བུ་དེའི་རྒྱུ་སྔོན་དུ་སོང་ནས། བཅའ་བ་ཕྱག་རྒྱ། དགྲོལ་བ་དམ་རྒྱ། ས་བོན་ཆོས་རྒྱུ། ལྷར་སྣང་ཕྱག་རྒྱ་ཆེན་པོར་ངེས་བ་སོགས་སྔ་འགྱུར་རྒྱུད་སྡེ་ཆེན་པོའི་གཞུང་ལུགས་ལ་གནས་པ་ཉིད་དེ། འདིར། ཆོས་ཀུན་མཉམ་བའི་ངང་རྟོགས་ན། །སྒུལ་
ཞིང་གསིགས་པ་ཐམས་ཅད་ཀུན། །ཕྱག་རྒྱ་ཡིན་པར་དཔའ་བོས་བཤད། །ཅེས་ལྷུན་མཉམ་རྫོགས་པ་ཆེན་པོའི་རྣལ་དུ་འབྱོར་བས་སྣང་སྲིད་ཡེ་ཤེས་ཀྱི་མཆོད་པའི་ཕྱག་རྒྱར་རྫོགས་པའི་ངང་ནས་འདོད་པའི་ཡོན་ཏན་གྱི་ངོ་བོ་གང་ཡིན་པ་དེ་དང་དེའི་ཕྱག་རྒྱ་མ་འཁྲུལ་བ་དོན་དུ་གཉེར་བའོ། །པདྨ་རྒྱས་པ་ལྟ་བུའི་ལང་ཚོ་ཅན། །རེག་ན་བདེ་བའི་མཆོག་སྟེར་ཨུཏྤལ་མིག །གཟུགས་ཀྱི་རྣམ་འགྱུར་ངོམ་པའི་ཡིད་འཕྲོག་མ། །རྡོ་རྗེ་སྒེག་མོ་མ་ཡིས་མཉེས་གྱུར་ཅིག །གུ་རུ་སརྦ་ཏ་ཐཱ་

ག་ཏ་ས་པ་རི་ཝཱ་ར་བཛྲ་ལ་སྱེ་ཧཱུྃ་པྲ་ཏཱིཙྪ་ཧོ༔ ཀུན་ལ་པད་སྐོར་སྔོན་དུ་འགྲོ་བས་ཁུ་ཚུར་གཉིས་དཀུར་བརྟེན་ནས་ཅུང་ཟད་འགྱིང་ཞིང་སེ་གོལ་ཕྱི་ནང་གཉིས་སུ་གཏོགས་པའོ། །སྲིད་ན་རྣམ་པར་མཛེས་པའི་ཟླ་བས་ཀྱང་། །བཛྲ་མཱ་
ལེ་ཏྲཱཾ་སོགས་རྡོ་རྗེ་སྦལ་མོ་གཉིས་ནང་ཐུར་ལྡོག་གཡོན་ས་ཐེང་བ་འདོགས་པའི་ཚུལ་ལོ། །འཇམ་མཉེན་པུཎྜ་རི་ཀའི་ལང་ཚོ་ལ། །བཛྲ་གིརྟི་ཧྲཱི༔ ཁུ་ཚུར་གཉིས་ཀྱི་མགྲིན་པ་ནས་སྒྲ་འབྱིན་པའི་ཚུལ་ལོ། །བུང་བ་པདྨའི་ཚལ་ན་གཡོ་བ་
བཞིན། །བཛྲ་ནིརྟི་ཨ། རྡོ་རྗེ་ཁུ་ཚུར་གཉིས་ཀྱི་སྤྱི་བོར་བར་བྱེད་པའི་ཚུལ་ལོ། །བཅུ་དྲུག་ལང་ཚོས་མྱོས་པའི་རྣམ་འགྱུར་དེས། །བཛྲ་དྷུ་པེ་ཧཱུཾ། ཐལ་སྦྱར་ཚིགས་བབ་ཅག་པ་བདུག་སྤོས་ཀྱི་ཁང་པ་ལྟར་རོ། །ཚངས་དབང་
འཆི་མེད་བུ་མོའི་ཇོ་སྒེག་ཀྱང་། །བཛྲ་པུཥྤེ་ཏྲྃ། རྡོ་རྗེ་ཁུ་ཚུར་གཉིས་ཀ་བཀན་ལ་མེ་ཏོག་འཐོར་བའི་ཚུལ་ལོ། །ཡིད་འོང་བལྟ་ན་སྡུག་པའི་མཁུར་ཚོས་ལ། །བཛྲ་ཨཱ་ལོ་ཀེ་ཧྲཱི༔ རྡོ་རྗེ་ཁུ་ཚུར་ལས་མཐེ་བོང་གཉིས་
མར་མེ་ལྟར་སྒྲེང་བའོ། །འཆི་མེད་བུ་མོའི་དཔལ་འཛིན་སྨིན་ལེགས་གཟུགས། །བཛྲ་གྷནྡྷེ་ཨ། གཡོན་པའི་མཐེ་མཛུབ་སྐྱར། གཞན་རྣམས་བརྐྱང་པ་ཁ་བཀན་ཏེ་དུང་ཆོས་བྱས་པའི་སྙིམ་པ་ནས་གཡས་པའི་མཐེབ་མཛུབ་ཀྱིས་དྲིའི་བྱུག་པ་

༄༅། །འགྱེད་པའི་ཚུལ་ལོ། །ལང་ཚོའི་ཆ་ཤས་རྫོགས་པའི་པདྨ་དང་། །བཛྲ་རཱུ་པ་ཨོཾ། གཡོན་པའི་ཁུ་ཚུར་གྱི་སྟེང་དུ་གཡས་པའི་ཐལ་མོ་སྙིང་ག་ནས་ཕྱིར་བསྟན་ཏེ་མེ་ལོང་ལྟར་བྱའོ། །ཏིང་འཛིན་རི་མོ་མཁན་
གྱིས་བྲིས་པའི་གཟུགས། །བཛྲ་མྲྀ་ཏཾ་གེ་ཧྲཱི༔ རྔ་ཟླུམ་བརྡུང་བ་ལྟར་གཡོན་པའི་སོར་མོ་གྱེན་ལ་ཕྱོགས། གཡས་པའི་སོར་མོ་རྣམས་སྒྲུབ་ནས་གཡོབ་བའོ། །རཏྣའི་སོར་གདུབ་འཁྲོལ་བའི་ཁུ་ཚུར་གྱིས། །བཛྲ་ཝི་ནི་ཧཱུྃ། གཡོན་
གྱེན་དུ་སྒྲེང་བའི་མཐེ་བོས་གུང་སྲིན་མནན་ཏེ་མཛུབ་མོ་མཐེའུ་ཆུང་བརྐྱང་བས་པི་ཟང་བཟུང་བའི་ཚུལ་དང་། གཡས་པའི་གྲུ་མོ་དཀུར་བརྟེན་ཏེ་སྒྲེང་བའི་ཚུལ་ལོ། །དགའ་བ་བཅུ་དྲུག་རླུང་གི་རྟར་བསྐྱོན་ནས། །བཛྲ་ཝཾ་སེ་ཏྲཾ། གླིང་བུ་
འབུད་བའི་ཕྱག་རྒྱ་ཉིད་ཁའི་མདུན་ན་ཧ་ཅང་བྲལ་བ་མ་ཡིན་པར་བྱེད་པའོ། །ཟླ་གཞོན་པད་དཀར་ལྟ་བུའི་ལང་ཚོའི་དཔལ། །བཛྲ་མུ་རཉྫ་ཨཱ། ལག་གཉིས་སྙིང་གའི་ཐད་ནས་ཁ་ཕྱིར་བསྟན་ལ་སོར་མོ་རྣམས་གཡོས་པས་རྫ་རྔ་བརྡུང་བའི་ཚུལ་ལོ། །སྟོང་
ཉིད་ནམ་མཁའི་རྒྱན་གྱུར་ལྷ་ཡི་གོས། །བཛྲ་པཪྴེ་ཏྲཱཾ། ལག་པ་གཉིས་སོ་སོའི་མཐེབ་མཛུབ་གུང་སྲིན་རྣམས་རྩེ་སྤྲད། མཐེའུ་ཆུང་སྒྲེང་བ་གོ་ས་དབུལ་བའི་ཚུལ་ལོ། །ཆགས་མེད་ཆགས་པ་ཆེན་པོའི་ཟུར་མིག་གིས། །བཛྲ་

རཱ་ས་ཧྲཱིཿ ཐལ་མོ་བསྡུ་ཅིང་བརྐྱང་བ་གྱེན་དུ་ལྡོག་པས་བཤོས་འདེགས་བའི་ཚུལ་ལོ། །བདེ་བ་བདེ་བའི་མཐར་སོན་སྟོང་པ་ཉིད། །བཛྲ་དྷརྨ་དྷརྟུ་ཨ། སོར་མོ་ཕན་ཚུན་གྱི་གུང་སྲིན་བཞི་གཤིབས་ཏེ་སྦྱར། གཞན་དྲུག་པོ་བརྐྱང་སྟེ་རང་རང་
རྩེ་སྤྲད་པས་ཆོས་འབྱུང་གསུམ་འབྱུང་བ་མཁའ་དབྱིངས་ཀྱི་རྒྱའོ། །བཅུ་དྲུག་པ་གསང་མཆོད་ནི། དེ་མ་ཐག་པའི་ལྷ་མོ་རྣམས་དཀྱིལ་འཁོར་གྱི་འཁོར་ལོའི་དབང་པོ་སོ་སོའི་གནས་སུ་ཐིམ་པར་གྱུར་བའི་རྐྱེན་ལས་རང་རང་གི་རིགས་ཀྱི་ཡུམ་དང་རྗེས་ཆགས་ལྷག་པར་རྒྱས། བདེ་བ་ཆེན་
བོའི་རྩལ་སྣང་མུ་མཐའ་མེད་པའི་གཟུགས། ཆོས་ཉིད་ཀྱི་གླུ་སིད་དང་ཉལ་སོགས་པའི་སྒྲ། ཡུམ་གྱི་ལང་ཚོ་ལས་སྐྱེས་བའི་བསུང་ཞིམ་དང་ར་པོའི་དྲི། དགའ་བ་བཞིའི་ཡེ་ཤེས་ལ་རྣམ་པ་ཀུན་ནས་ཉམས་བརྟས་པའི་རོ། །འཕོ་མེད་ཀྱི་བྱང་སེམས་ཀུན་ལ་ཁྱབ་པའི་རེག་བྱ་སྟེ། ཁྱད་
བར་ནང་གི་འདོད་ཡོན་ཆེན་པོས་མཉེས་པར་དམིགས་ལ། ཧྲཱིཿ གསང་བ་ཡུམ་གྱི་བདེ་བ་དམ་པ་ནི༔ གཟུགས་སྒྲ་དྲི་རོ་རེག་བྱ་ཆོས་རྣམས་ཏེ༔ འདོད་ཡོན་མ་འགགས་རང་བྱུང་ལྷ་མོའི་ཚོགས༔ སྐུ་གསུམ་
ཚེ་ཡི་ལྷ་ལ་མཆོད་པར་འབུལ༔ པཉྩ་ཀཱ་མ་གུ་ཎ་པཱུ་ཛ་ཧོཿ བཅུ་བདུན་པ་སྨན་མཆོད་ནི། ཧྲཱིཿ རང་བྱུང་གདོད་ནས་དག་པ་རྫས་ཀྱི་མཆོག༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ༔ དག་མཉམ་

༄༅། །རྟོགས་པས་རང་བྱུང་རང་ལ་མཆོད༔ སྐུ་གསུང་ཐུགས་ཀྱི་སིདྡྷི་བསྩལ་དུ་གསོལ༔ སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ཞེས་སྤྱིར་མཆོད་ནས༔ ལག་མཆོད་དུ་རྣམ་གསུམ་ཡོ་གའི་བླ་མ་རྣམས་
ཚོགས་གསོག་གི་ཞིང་བརྒྱུད་པའི་ཆུ་མགོར་བྱས་ནས་འབུལ་བའི་ཚུལ། སྟོན་པ་ཀུན་བཟང་རྒྱལ་ཚབ་རིགས་ལྔ་མཆོག །དགའ་རབ་ལ་སོགས་བརྡ་བརྒྱུད་རིག་འཛིན་རྣམས། །གྲགས་ཆེན་གསལ་བའི་སྟོན་པ་བཅུ་
གཉིས་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧིཿ རིགས་གསུམ་སེམས་དཔའ་ལུང་བསྟན་རྡོ་རྗེ་དང་། །ཨུ་པ་རཱ་ཛ་འབྱོར་པའི་དབང་པོ་
སོགས། །རོ་ལངས་བདེ་བ་རྡོ་རྗེ་བཞད་རྩལ་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ དམ་པའི་རིགས་ཅན་ལྔ་དང་རྒྱལ་པོ་ཀུ་ཀུ་རཱ་
ཛ་ཨིནྡྲ་བོདྷི་སོགས། །སྒེག་རྡོར་སངས་རྒྱས་གསང་བ་བི་མ་ལར། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ རྣམ་གསུམ་ཡོ་གའི་བདག་

པོ་ཨོ་རྒྱན་རྗེ། །རྒྱལ་ཡུམ་མཚོ་རྒྱལ་ལོ་ཆེན་བཻ་རོའི་ཞབས༔ གཏེར་ཆེན་བླ་མ་རྒྱལ་སྲས་རྣམ་གཉིས་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་
ཏ་ཁ་རཾ་ཁཱ་ཧི༔ ཆོས་དབྱིངས་རང་གྲོལ་ཟ་ཧོར་སྔགས་སྨྱོན་མཆོག །བཛྲ་ཀྵ་ར་ཀུན་བཟང་པདྨ་དབང་། །གུ་རུ་འོད་ཟེར་ནམ་མཁའི་རྣལ་འབྱོར་ལ། །སྨན་མཆོད་འབུལ་ལོ་ཚེ་དབང་
ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧིཿ བདག་ཉིད་ཆེན་པོ་ཚེ་ལྷ་ཡབ་ཡུམ་དང་། །རྩ་གསུམ་འདུས་པར་རབ་འབྱམས་དཀྱིལ་འཁོར་ལྷ། །གནས་གསུམ་མཁའ་འགྲོ་ཞིང་
སྐྱོང་གཞི་བདག་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧིཿ རྗེས་འབྲེལ་དུ་དངོས་གྲུབ་བླང་བ་ནི། བདུད་རྩི་སྙིང་པོ་ཅན་གྱི་དབུས། །སངས་རྒྱས་
ཀུན་གྱི་སྐུ་གསུང་ཐུགས། །ཡི་གེ་གསུམ་གྱི་རྣམ་པ་ཅན། །དམ་ཚིག་ཕྱག་རྒྱ་གཉེན་པོས་བླང་། །ཀཱ་ཡ་སིདྡྷི་ཨོཾ༔ ཝཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ ཞེས་མཐེབ་སྲིན་ཉི་ཟླའི་གའུས་

༄༅། །བླང་ཞིང་གནས་གསུམ་དུ་གཏུགས་ལ་མྱང་ངོ་། །བཅོ་བརྒྱད་བ་གཏོར་མའི་མཆོད་པ་ནི། ཧྲཱིཿ ཁྱད་པར་རྨད་བྱུང་དམ་རྫས་འདོད་ཡོན་ལྔ༔ སྐུ་གསུང་ཐུགས་ཀྱི་དམ་ཚིག་མཆོག་གི་རྟེན༔ ཟག་
མེད་བདུད་རྩིའི་གཏོར་མ་ལོངས་སྤྱོད་རྒྱན༔ སྐུ་གསུམ་ཚེ་ཡི་ལྷ་ལ་མཆོད་པ་འབུལ༔ མ་ཧཱ་བ་ལིདྟ་ཁཱ་ཧི༔ བཅུ་དགུ་བ་རཀྟའི་མཆོད་པ་ནི། ཧྲཱིཿ བདེ་ཆེན་ཡེ་ཤེས་འབྱུང་བའི་གནས་གཅིག་
པུ༔ པདྨ་རཀྟ་ཆགས་པ་ཆེན་པོའི་མཆོག༔ མ་ལུས་གཅིག་བསྡུས་འཁོར་སྐྱོན་དག་པའི་རྫས༔ སྐུ་གསུམ་ཚེ་ཡི་ལྷ་ལ་མཆོད་པ་འབུལ༔ མ་ཧཱ་རཀྟ་ཁཱ་ཧི༔ ཉི་ཤུ་པ་ལྷག་པ་ཏིང་ངེ་འཛིན་གྱི་
མཆོད་པ་ནི། ཀུན་ཏུ་བཟང་པོའི་བློ་མཆོག་གི་ཁྱད་པར་དམན་ཡང་འབྱོར་བའི་དཔལ་གྱི་བརྒྱན་པ་རྣམས་ལ་རང་གི་ཡུལ་འཁོར་ལོངས་སྤྱོད་དང་བཅས་པའང་བསམ་པའི་བྱེ་བྲག་ལས་རང་བཞིན་གྱི་མཆོད་བའི་སྤྲིན་དུ་འགྱུར་བའི་ཕྱིར་འདི་ལྟར། ཨོཾ་མཆོད་པའི་ཕྱག་རྒྱ་
ཆེན་པོ་ནི། །སེམས་ཀྱི་ཡིད་བཞིན་སྤྲིན་ཚོགས་ཀྱིས། །ཕྱོགས་བཅུ་ཐམས་ཅད་སངས་རྒྱས་ཞིང་། །མཉེན་འཇམ་རེག་ན་བདེ་བ་དང་། །སྣ་ཚོགས་རིན་པོ་ཆེ་ཡི་གཞི། །

མཛེས་པར་བྲེས་ཤིང་སྨྲས་པ་དང་། །ཀུན་འབྱུང་རིན་ཆེན་ཕུང་པོར་འབར། །དབྱིབས་ལེགས་རྫིང་བུ་དྲོ་མཆོག་བསིལ། །རིན་ཆེན་ཁང་པ་སྣ་ཚོགས་དང་། །རྒྱན་དང་དཔག་
བསམ་ལྗོན་པའི་ཚལ། །གླུ་དབྱངས་ཚིགས་སུ་བཅད་པའི་སྒྲ། །བླ་བྲེ་རྒྱལ་མཚན་ན་བཟའ་གདུགས། །དོ་ཤལ་དཔུང་རྒྱན་སེ་མོ་དོ། །བཟའ་དང་བཏུང་བའི་མཆོག་རྣམས་
དང་། །རང་ལ་མཛེས་པར་བརྒྱན་པ་ཡི། །ལྷ་དང་ལྷ་མོ་རྡུལ་སྙེད་ཀྱི། །བྲོ་གར་ལ་སོགས་བསམ་ཡས་ཀྱིས། །ཕྱོགས་བཅུ་ནམ་མཁའི་ཁམས་བཀང་ནས། །དཀྱིལ་
འཁོར་ལྷ་ལ་རྒྱས་པར་དབུལ། །སྐལ་ལྡན་གསལ་བའི་ཁྱད་པར་གྱིས། །རིམ་གྱིས་ཡང་ན་ཅིག་ཅར་དུ། །ཆོས་ཀྱི་དབྱིངས་དང་མཉམ་སྦྱོར་ཞིང་། །མཆོད་པའི་ཕྱག་རྒྱ་ཆེན་པོར་
བསྒོམ། །ཨ་ལ་ལ་ཧོ༔ ཉེར་གཅིག་པ་བསྟོད་པ་ནི། །གསང་བ་གསུམ་གྱི་ཡོན་ཏན་དྲན་བའི་སྒོ་ནས། ཧྲཱིཿ ཆོས་སྐུ་སྤྲོས་དང་བྲལ་བའི་ཕོ་བྲང་ནསཿ ལོངས་སྤྱོད་རྫོགས་སྐུ་བཅོམ་ལྡན་ཚེ་

༄༅། །དཔག་མེད༔ སངས་རྒྱས་ཀུན་འདུས་འོད་ཟེར་སྣ་ཚོགས་འཕྲོ༔ བཅོམ་ལྡན་ཚེ་དཔག་མེད་ལ་ཕྱག་འཚལ་བསྟོད༔ རྒྱལ་བ་ཁྱོད་ནི་སངས་རྒྱས་ཀུན་ལས་ལྷག༔
གསལ་འཚེར་ལྷུན་སྟུག་ལོངས་སྐུའི་རྒྱན་གྱིས་སྤྲས༔ ཞལ་གསུམ་ཕྱག་དྲུག་སྐུ་མདོག་དམར་ལ་འཚེར༔ ཡབ་ཡུམ་གཉིས་མེད་ཁྱོད་ལ་ཕྱག་འཚལ་བསྟོད༔ རྗེ་བཙུན་ཨོ་རྒྱན་མགོན་
པོ་ཚེ་དཔག་མེད༔ གསང་བ་ཡེ་ཤེས་ཡུམ་མཆོག་གོས་དཀར་མོ༔ ཚེ་ལྷ་རྒྱལ་བ་ཡབ་ཡུམ་གཙོ་འཁོར་བཅས༔ བདུད་བཞིའི་གཡུལ་ལས་རྒྱལ་ལ་ཕྱག་འཚལ་བསྟོད༔ ཉེར་པ་གཉིས་པ་
རྒྱུད་དག་པར་བྱས་ནས་དངོས་གྲུབ་ཀྱི་སྣོད་དུ་རུང་བའི་སླད་དུ་བཤགས་པ་བྱ་ཞིང་འདོད་དོན་གསོལ་བ་ནི། ཧོ༔ ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་བདག་ཉིད་བཅོམ་ལྡན་འདས་དཔལ་རྡོ་
རྗེ་སེམས་དཔའ་ལ་སོགས་རིགས་ཐམས་ཅད་པའི་དབང་ཕྱུག་བླ་མ་དང་མགོན་པོ་ཚེ་དཔག་ཏུ་མེད་པའི་དཀྱིལ་འཁོར་གྱི་ལྷ་ཚོགས་བདག་ལ་དགོངས་སུ་གསོལ། བདག་ཅག་གསང་བའི་དཀྱིལ་

འཁོར་འདིར་ཚོགས་པ་རྣམས་ཀྱིས། གསང་བ་རྡོ་རྗེ་ཐེག་པའི་སྒོར་ཁས་འཆེས་ཏེ། དམ་ཚིག་གཉེན་པོ་མ་ནོར་བར་མནོས་པ་ལས། རྩ་བ་དང་ཡན་ལག་གི་དམ་ཚིག་ཉམས་ཆག་དང་
འགལ་འཁྲུལ་དུ་གྱུར་པ། ལྷ་ཉེ་བར་མ་བསྒོམས་པ། སྙིང་པོ་དག་པར་མ་བགྲངས་པ། སྦྱོར་བ་མང་པོས་བར་བསྐུམས་པ། དད་པ་ཅན་གྱི་ཚོགས་བཅག་པ། དགེ་བ་ཅན་ཐུགས་
དཀྲུགས་པ། མཆོད་པ་ལོ་ཟླར་འདས་པ། དམ་རྫས་ལག་ལེན་རྔོ་མ་ཐོགས་པ། ཛབ་བཟླས་གྲངས་ཉུང་བ། བསྙེན་པ་ཡུན་ཐུང་བ། ཏིང་འཛིན་ཐང་ལྷོད་དུ་གྱུར་པ། དེ་བཞིན་
གཤེགས་པའི་མཛད་སྤྱོད་དམ་པར་ཀློང་དུ་མ་གྱུར་ཅིང་། སེམས་ཅན་གྱི་སྤྱོད་པ་རང་ཐད་དུ་གྱུར་པ་དང་། སྤྱི་དང་ཁྱད་པར་ལྷག་པའི་དམ་ཚིག་མངོན་དུ་མནོས་པ་ལས། ཉམས་ཤིང་ཞིག་རལ་
དུ་གྱུར་པ་ཅི་མཆིས་པ་ཐམས་ཅད་ཤིན་ཏུ་གནོང་ཞིང་འགྱོད་པའི་སེམས་ཀྱིས་མཐོལ་ཞིང་བཤགས་པར་མཆིས་ན། ཐུགས་ཞི་བ་ཆེན་པོའི་དབྱིངས་སུ་ཚངས་པར་བསྩལ་བ་དང་དུ་བཞེས་སུ་གསོལ།

༄༅། །བཞེས་ནས་ཀྱང་བདག་གི་དམ་ཚིག་ཉམས་པ་ཐམས་ཅད་བསྐངས་ཏེ་དངོས་གྲུབ་ཀྱི་སྣོད་དུ་གྱུར་ནས་ཚེ་གཅིག་ལ་རྡོ་རྗེ་འཆང་གི་གྲལ་ཐོབ་པར་གྱུར་ཅིག ཕ་མར་གྱུར་པའི་སེམས་
ཅན་ཐམས་ཅད་ཀྱང་འཁོར་བ་ཀ་ནས་དག་པར་གྱུར་ཅིག གནས་སྐབས་སུའང་ཤེས་བྱ་ཐམས་ཅད་ལ་ཐོགས་པ་མེད་པའི་ཤེས་རབ། མི་བརྗེད་པའི་གཟུངས། མངོན་པར་ཤེས་པ་དྲུག རྒྱུན་
གྱི་ཏིང་ངེ་འཛིན། རྡོ་རྗེ་ལྟ་བུའི་ཚེ། གཡུང་དྲུང་ལྟ་བུའི་ལུས། སངས་རྒྱས་རྣམས་ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་བླ་མས་རྒྱུན་མ་ཆད་ནས། དངོས་གྲུབ་ཀྱི་སྐལ་བ་
དང་རིགས་བརྒྱུད་གང་ལགས་པ་ཐམས་ཅད་ཕྱི་མར་བསྡད་མི་འཚལ་བར་དུས་ད་ལྟ་ཉིད་དུ་ཐོབ་པར་བསྩལ་དུ་གསོལ། རྣམ་འབྱོར་པ་ལ་བར་དུ་གཅོད་པར་བྱེད་པ། སྡང་བའི་དག གནོད་
པའི་བགེགས། གདུག་བའི་དཔལ། སྦྱོར་བའི་དུག རྣོ་བའི་མཚོན། ནད་བཞི་བརྒྱ་རྩ་བཞི། གདོན་སྟོང་ཕྲག་བརྒྱད་ཅུ། སོ་སོའི་རྨི་ལམ་ངན་པ་དང་ལྟས་ངན་པ། མི་ཤིས་

པའི་རྐྱེན་ཐམས་ཅད་ཕྱིར་བཟློག་ཅིང་མིང་ཡང་མི་གྲགས་པར་མཛད་དུ་གསོལ། གལ་ཏེ་ཞི་བས་བསྒྱུར་དུ་མི་བཏུབ་པ་དག དབང་དུ་བསྡུ་བ་དང་། གཟེར་ཞིང་མནན་པ་དང་། བསྒྲལ་
ཞིང་སྤར་བ་ལ་སོགས་ཏེ་དྲག་ཤུལ་གྱི་ལས་ཆེན་རྣམ་པ་བཅུ་གཉིས་ཀྱི་སྒོ་ནས་མིང་ཡང་མི་གྲགས་པར་མཛད་དུ་གསོལ། ཉེར་གསུམ་དམ་བཅས་པ་ནི། བདེ་བར་གཤེགས་པ་ཁྱེད་ཅི་འདྲ། །དེ་འདྲ་ཁོ་
ནར་བདག་འགྱུར་ཤོག །སྤྱོད་པ་རྨད་བྱུང་བསམ་ཡས་པ། །འགྲོ་ལ་ཕན་ཕྱིར་བདག་གིས་སྤྱད། །བྱང་ཆུབ་སེམས་མཆོག་དམ་པ་དང་། །སྐུ་གསུང་ཐུགས་ཀྱི་ཕྱག་རྒྱ་འདི། །
སྲོག་གི་ཕྱིར་ཡང་མི་གཏོང་ན། །དཔའ་བོ་རྡོ་རྗེས་བྱིན་རློབས་མཛོད། །ཉེར་བཞི་པ་ཛབ་ཁང་དབྱེ་བ་ནི། དབྱེ་བའི་གཞི་དཀྱིལ་འཁོར་གྱི་སྣང་ཆ་ལེགས་པར་གསལ་ནས། བྷྲཱུྃ་བི་ཤྭ་བི་ཤུདྡྷེ་ཕཊ་ཛ༔ ཞེས་བརྗོད་
བས། རོལ་པ་གཅིག་པའི་དཀྱིལ་འཁོར་ལས་རྣམ་ཆ་གཉིས་པ་ཞིག་ལོགས་སུ་ཕྱེ་ནས་མདུན་གྱི་ནམ་མཁར་མེ་རི་འདབ་འབྱོར་དུ་བཞུགས་པར་གསལ་ལོ། །ཉེར་ལྔ་བ་ཛབ་དགོངས་ནི། བདག་

༄༅། །མདུན་གྱི་ཡེ་ཤེས་སེམས་དཔའི་ཐུགས་ཀར་པདྨ་གནས་པའི་ཉི་ཟླའི་སྟེང་དངས་མའི་ཐུགས་སྲོག་ཧྲཱིཿཡིག་དམར་པོའི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་བུང་
བའི་མཚོན་ཆ་ལྟ་བུ་འཕྲོས། ཕྱོགས་བཅུར་བཞུགས་པའི་རྒྱལ་བ་སྲས་བཅས་ཐམས་ཅད་མཆོད་པས་མཉེས། མཁྱེན་བརྩེ་ནུས་གསུམ་གྱི་ཡོན་ཏན་མ་ལུས་པ་རང་ལ་བསྟིམ། དཔག་ཏུ་
མེད་པའི་འཇིག་རྟེན་གྱི་ཁམས་ཐམས་ཅད་སོ་སོར་ཀུན་ཏུ་སྣང་བར་བྱས། འོད་ཟེར་གྱིས་རེག་པ་ཙམ་གྱིས་སེམས་ཅན་ཐམས་ཅད་ཀྱི་ལས་དང་རྣམ་པར་སྨིན་པའི་སྡུག་བསྔལ་སྦྱངས། རང་
འདྲའི་གོ་འཕང་ལ་བཀོད་པ་ནི་དམ་ཚིག་གི་བཟླས་པ་དང་། རང་གི་ཐུགས་ཀའི་སྔགས་ཕྲེང་ལས་འོད་ཟེར་བྱུང་བ་ལྕེ་པདྨ་འདབ་མ་གསུམ་པའི་རྣམ་པར་གནས་པའི་དྲེའུ་འབྲུའི་སྦུབས་ནས་ཕྱིར་
བྱུང་། མདུན་བསྐྱེད་ཀྱི་ཞལ་ནས་ཞུགས། སྦྱོར་བའི་ལམ་གཉིས་ནས་འཁོར་བར་དམིགས་ཤིང་། རྣམ་པར་རྟོག་པ་དང་བཟླས་པའི་སྐྱོན་སྤངས་ནས་ལྷའི་གསལ་སྣང་ལ་སློབ་པ་ནི་དོ་

ལིའི་བཟླས་པའོ། །གང་གི་ཚེ་རྒོད་པར་གྱུར་ན་མངོན་དུ་གྱུར་པའི་ཚིག་སྤངས་ཏེ་ཡིད་ཀྱི་བཟླས་པ་རླུང་འབྱུང་འཇུག་གནས་གསུམ་ལ་བརྟེན་པ་ནི་རྡོ་རྗེའི་བཟླས་པའོ། །དེ་ལྟར་གཞུང་རྩ་བའི་
དགོངས་བ་ལུགས་གསུམ་པོ་ལ་རིམ་གྱིས་སློབ་ཅིང་ཁྱད་པར་རྟོག་པ་འཇོམས་པའི་གཉེན་པོར་གང་ཆེ་ཆེད་དུ་གཉེར་ཞིང་གསལ་བ་གསུམ་གྱི་ཏིང་འཛིན་དང་ལྡན་པས། ཨོཾ་ཨཱཿཧཱུྃ༔ ཨོཾ་ཧཱུཾ་ཏྲཱི༔ཧྲཱིཿཨཿ ཛྙཱ་ན་བཛྲ་ཨཱ་ཡུ་ཤེ་ཧཱུྃ་བྷྲཱུྃ་ནྲྀ་ཛཿ སརྦ་
སིདྡྷི་ཕ་ལ་ཧཱུྃ་ཧྲཱི༔ ཞེས་ཅི་ནུས་བཟླའོ། །ཉེར་དྲུག་བ་ཛབ་མཇུག་བསྡུ་བ་ནི། སྤྲོ་ཞིང་ནུས་ན་ལྷ་མོ་བཅུ་དྲུག་གིས་མཆོད། བསྡུ་ན་ཨགྷཾ་ནས་ཤབྡའི་བར་བརྗོད། བསྟོད་པ་ནི། ཧྲཱིཿ མཉམ་ཉིད་དག་པ་རྒྱལ་བའི་ཡེ་ཤེས་སྐུ༔ རྩོལ་
མེད་རང་བྱུང་ཨཱ་ལི་ཀཱ་ལིའི་སྒྲ༔ རྟོག་མེད་སྤྲོས་བྲལ་འོད་གསལ་ཐིག་ལེའི་ཐུགས༔ རྩོལ་བ་བྲལ་བ་ལྷུན་གྲུབ་ཡོན་ཏན་གཏེར༔ རང་བཞིན་མ་ངེས་ཕྲིན་ལས་ལྷུན་གྱིས་གྲུབ༔ བླ་
མ་ཡི་དམ་ཌཱཀྐི་ཚོགས་ལ་བསྟོད༔ ཅེས་བའི་མཐར་ཡི་གེ་བརྒྱ་པ་ལན་གསུམ་གྱིས་བཤགས་པ་བྱའོ། །ཉེར་བདུན་བ་ལས་ཐམས་ཅད་པའི་བུམ་པའི་ནང་དུ་རྟ་མགྲིན་དམར་པོ་ཕྱག་གཉིས་དབྱུག་ཏོ་དང་། སྡིག་

༄༅། །མཛུབ་མཛད་ཅིང་། ཁྲོ་ཚུལ་གར་གྱི་ཉམས་དགུ་དང་ལྡན་པ། དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ་གསལ་བར་གྱུར། ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ༔ ཅེས་
བཟླས་མཐར་འོད་ཞུ་བྱ་བ་ནི། དུང་ཞལ་གྱི་ཆུ་ཨོཾ་ཨཱཿཧཱུྃ་གི་མཆོད་ཡོན་དུ་ཕུལ་བའི་རྐྱེན་གྱིས་བུམ་ལྷ་བདེ་སྟོང་ཆེན་པོའི་ངོ་བོར་འོད་དུ་ཞུ་ནས་བྱེད་ལས་ཐམས་ཅད་གྲུབ་པའི་ནུས་ལྡན་དུ་གྱུར།
ཅེས་བརྗོད། ཉེར་བརྒྱད་པ་ཚེ་འགུགས་པ་ནི། དཀྱིལ་འཁོར་ཀྱི་འཁོར་ལོའི་འོད་ཟེར་གྱིས་འཁོར་འདས་བརྟན་གཡོའི་ཁམས་ཀྱི་དྭངས་བཅུད་དང་། རང་གི་རྣམ་སྨིན་གྱི་ཁམས་ནས་བླ་ཚེ་ཡེལ་ཞིང་
འཐོར་འཁྱམས་མ་ལུས་པ་སྦུར་མ་དང་ལེན་པ་པོའི་སྣང་ཚུལ་བཞིན་བདག་དང་སྒྲུབ་རྫས་རྣམས་ལ་ཐིམ་པས་བསྐལ་བར་མི་ཤིགས་པའི་ཚེ་དང་། བསོད་ནམས་ལ་སོགས་པ་དཔལ་བཅུའི་
ཡོན་ཏན་འཐོབ་པར་བསམས་བ་ཚེ་མདའ་གཡོབ་ཅིང་། ཨོཾ་ཨཱཿཧཱུྃ་ཧྲཱིཿ བདེ་ཆེན་པདྨོ་བཀོད་པའི་ཞིང་ཁམས་ནས༔ ཆོས་སྐུ་འོད་དཔག་མེད་པ་ཚེ་ཡི་བདག༔ ལྔ་ལྡན་ལོངས་སྤྱོད་རྫོགས་སྐུའི་

ཞིང་ཁམས་ནས༔ འགྲོ་མགོན་སྤྱན་རས་གཟིགས་དབང་ཐུགས་རྗེའི་གཏེར༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་སྤྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་
ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་བླ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱཾ་ཧྲཱིཿཨཿ སོགས་རྩ་
སྔགས་བརྗོད། ལྷོ་ནུབ་སྲིན་ཡུལ་ཟངས་མདོག་དཔལ་རི་ནས༔ འཆི་མེད་པདྨ་འབྱུང་གནས་སྤྲུལ་པའི་སྐུ༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་སྤྱོན་སྒྲུབ་
པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྙིམས༔ ཚེ་མདའ་འདི་ལ་ལེགས་ཉེས་བླ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱཾ་
ཧྲཱིཿཨཿསོགས། སིནྡྷ་རྒྱ་མཚོར་རོལ་པའི་མཚོ་གླིང་ནས༔ མཚོ་སྐྱེས་རྡོ་རྗེའི་འཆི་མེད་ཚེ་ཡི་ལྷ༔ སྦྱོར་བའི་ཡུམ་ཆེན་ལྷ་མོ་ཙཎྜ་ལི༔ སྔོན་གྱི་ཐུགས་དམ་རྗེས་སུ་དགོངས་

༄༅། །ནས་ཀྱང༔ འདིར་སྤྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་
དངོས་གྲུབ་ཆར་ལྟར་ཕོབ༔ ཨོཾ་ཨཱཧཱུྃ༔ ཨོཾ་ཧཱུྃ་ཏྲཱཾ་ཧྲཱིཿཨཿསོགས། བྲག་ཕུག་མ་ར་ཏི་ཀའི་གནས་མཆོག་ནས༔ པདྨ་སམྦྷ་འཆི་མེད་ཚེ་ཡི་ལྷ༔ གཉིས་མེད་སྦྱོར་བའི་ཕྱག་རྒྱ་མནྡཱ་ར༔ སྔོན་
གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་སྤྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་པྲ་རྟགས་
སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱཾ་ཧྲཱིཿཨཿསོགས། བྲག་དམར་གཡའ་མ་ལུང་གི་གསང་ཕུག་ཏུ༔ གུ་རུ་པདྨ་འབྱུང་གནས་ཚེ་དབང་རྩལ༔ བདེ་
སྟོང་གཉིས་མེད་སྦྱོར་བའི་མཚོ་རྒྱལ་ཡུམ༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་སྤྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔

ཚེ་མདའ་འདི་ལ་ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱཾ་ཧྲཱིཿཨཿསོགས། ཀྱེ་ཧོཿ དགོངས་དང་སྐུ་གསུམ་ཚེ་ལྷའི་ཚོགས༔ འཆི་
མེད་སྒྲུབ་པའི་གནས་ནི་ཉམས་རེ་དགའ༔ རིག་འཛིན་སྒྲུབ་པ་པོ་ནི་བརྗིད་རེ་ཆེ༔ དཀྱིལ་འཁོར་སྤྲུལ་པའི་རྫས་ནི་བྱིན་རེ་ཆགས༔ ཚིལ་ཆེན་དུད་པའི་སྤྲིན་ཕུང་ཁྲིགས་སེ་ཁྲིག༔ ཞུན་
ཆེན་གསལ་བའི་མར་མེ་ཡ་ལ་ལ༔ ཚེ་ཟན་འབྲང་རྒྱས་ཉི་ཟླའི་རྒྱན་དང་ལྡན༔ ཕྱི་ལྟར་སྣང་བ་ཚེ་འབྲང་ལུ་གུ་རྒྱུད༔ ནང་ལྟར་སྣང་བ་སྐུ་གསུམ་ཚེ་ཡི་ལྷ༔ གསང་བ་འཆི་བ་མེད་
པའི་དམ་རྫས་གཏེར༔ ཚེ་མདའ་རྒོད་སྒྲོ་སྐུ་གསུམ་ཚིགས་ཕྲང་ཅན༔ འཆི་མེད་ཚེ་རྟེན་བླ་གཡུ་དམར་པོ་དང༔ སྣང་སྲིད་གསལ་བའི་མེ་ལོང་དར་སྣས་བརྒྱན༔ ལེ་བརྒན་དར་གྱི་ཅོད་
པན་པུ་རུ་རུ༔ འདིར་སྤྱོན་འདིར་གཤེགས་སྐུ་གསུམ་ཚེ་ཡི་ལྷ༔ འབྱུང་ཆེན་རིགས་བཞིའི་ཌཱཀྐི་དམ་ཚིག་ཅན༔ ཕྱི་ནང་སྣོད་བཅུད་ཀུན་གྱི་ཚེ་བཀྲག་སྟིམས༔ འདིར་ཁུག་ཉམས་པ་

༄༅། །གསོལ་ལ་གནས་པ་སྤེལ༔ འཆི་མེད་ཚེ་ཡི་དངོས་གྲུབ་བསྩལ་དུ་གསོལ༔ རྡོ་རྗེ་ཚེ་ཡི་དངོས་གྲུབ་བསྩལ་དུ་གསོལ༔ ཚེ་མདའ་གནས་ལྔར་བཞག་སྟེ། ཨོཾ་ཧཱུྃ་ཏྲཱཾ་ཧྲཱིཿཨ༔ ཚེ་
མདའ་རིན་ཆེན་འབར་བ་ཡིས༔ གནས་ལྔ་དག་ཏུ་བྱིན་བརླབས་པས༔ རྣལ་འབྱོར་ཚེ་ཡི་བར་ཆད་སོལ༔ རྡོ་རྗེ་ཚེ་ཡི་དངོས་གྲུབ་སྩོལ༔ ཨོཾ་ཨ་པཱ་ར་མི་ཏ་ཨཱ་ཡུརྫྙཱ་ན་བེ་ཏུ་བྷཱུྃ༔ ཞེས་
ཕྱིན་གྱིས་བརླབ་ཅིང་བརྟན་པར་བྱའོ། ། ༈ གཉིས་བ་བདག་འཇུག་བླང་བ་ནི། ཆོས་ཉིད་གདོད་ནས་དཀྱིལ་འཁོར་གྱི་ལྷ་དང་རང་བཞིན་དབྱེར་མེད་དུ་རྫོགས་བ་དབང་ལེན་བྱའི་ཡུལ་ལ། རྩལ་སྣང་གློ་བུར་བ་ལམ་དང་འབྲས་བུའི་དབང་གི་ཐོབ་བྱ་དོན་དུ་གཉེར་
འདོད་དེ་ཉིད་ལེན་བྱེད་སློབ་མའི་རྣམ་བར་ངེས་བས། ལས་བུམ་གྱི་ཆུས་ཉེ་རེག་བྱ་ཞིང་། །ཇི་ལྟར་བལྟམས་པ་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུཾ། ཕྱི་རོལ་བའི་གཏོར་མ་ཨོཾ་ཨཱཿཧཱུྃ་གིས་བྱིན་
གྱིས་བརླབས་ནས། ཧཱུྃ་ཡེ་ཤེས་རོལ་པ་དཔལ་གྱི་སྐུར་གསལ་བའི༔ སྐུ་གསུང་ཐུགས་ལས་སྤྲུལ་པའི་ཁྲོ་ཚོགས་ཀྱིས༔ བགེགས་རིགས་མ་ལུས་རྒྱ་མཚོའི་མཐར་བསྐྲད་བགྱིས༔ ཧཱུྃ་བཞིའི་སྔགས་དང་།

བཛྲ་རཀྵ་རཀྵ༔ ཞེས་སྲུང་འཁོར་སྒོམ། བདེ་ཆེན་པདྨོ་བརྩེགས་པའི་དཀྱིལ་འཁོར་དུ་འཇུག་པའི་ཡོན་དུ། ཨོཾ་བཛྲ་བྷཱུ་མི་ཨཱཿཧཱུྃ་སོགས་མཎྜལ་ཕུལ། ཨོཾ་ཨཱཿཧཱུྃ་གིས་མིག་དར་འཆིང་། ཨ་ཁཾ་ཝི་ར་ཧཱུྃ་
གིས་མེ་ཏོག་གི་ཕྲེང་བ་བཟུང་། གསོལ་བ་དང་ནི། ཀུན་མཁྱེན་ཡེ་ཤེས་ཕུང་པོ་ཅན༔ སྲིད་པའི་འཁོར་ལོ་རྣམ་སྦྱོང་བ༔ དེ་རིང་བཤད་པའི་རིན་ཆེན་གཏེར༔ གཙོ་བོས་བདག་ལ་བཀའ་དྲིན་སྩོལ༔ ལན་
གསུམ། སྐྱབས་སེམས་དང་བྱང་སྡོམ་བཟུང་བ་ནི་མོས་པ་བརྟན་པོས། དཀོན་མཆོག་གསུམ་ལ་བདག་སྐྱབས་མཆི༔ སོགས་ལན་གསུམ། སྔགས་ཀྱི་རྡོ་རྗེ་རྣལ་འབྱོར་དུ་སེམས་བསྐྱེད་བའི་ཕྱིར་སྙིང་གར་རྡོ་རྗེ་བཞག་ལ། རང་
གི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་ཉ་གང་བའི་སྟེང་དུ༔ དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་སྔོན་པོ་རྩེ་ལྔ་པ་འོད་ཟེར་ཀུན་ནས་འཕྲོ་བར་གྱུར། ཨོཾ་
སརྦ་ཡོ་ག་ཙིཏྟ་ཨུ་པ་ཏ་ཡ་མི༔ རྡོ་རྗེ་ལག་ཏུ་བཟུང་ནས། ཨོཾ་སུ་ར་ཏི་ས་མ་ཡ་ཧཱུྃ༔ ཧོ་སིདྡྷི་ཡ་ཐཱ་སུ་ཁཾ༔ དམ་ཚིག་བསྒྲིག་པ་ནི་རྡོ་རྗེ་སྤྱི་བོར་བཞག་ལ། ཁྱོད་ནི་རྣམ་འབྱོར་རིགས་སུ་སྐྱེས༔ ང་ཡིས་

༄༅། །ཡེ་ཤེས་རྡོ་རྗེ་སྦྱིན༔ ཕྱིན་པས་དངོས་གྲུབ་ཐོབ་པར་འགྱུར༔ གང་ཞིག་འདི་འདྲ་མ་མཐོང་བའི༔ མདུན་དུ་སྨྲ་བར་མ་བྱེད་ཅིག༔ བག་མེད་སྨྲ་ན་ཉམས་པར་འགྱུར༔ དེ་
བས་ང་རྒྱལ་བཅོམ་ནས་ནི༔ བདག་ཉིད་མ་འཁྲུལ་ཤེས་པར་གྱིས༔ དམ་ཆུ་བཏུང་ཞིང་། འདི་ནི་ཁྱེད་ཀྱི་དམ་ཚིག་ཆུ༔ དམ་ཚིག་འདས་ན་བསྲེག་པར་བྱེད༔ དམ་ཚིག་བསྲུངས་ན་
དངོས་གྲུབ་ཐོབ༔ རྡོ་རྗེ་བདུད་རྩིའི་ཆུ་འདི་འཐུང༔ སརྦ་པཉྩ་ཨ་མྲྀ་ཏ་ཨུ་ག་ཏ་ཧཱུྃ༔ ཚོགས་གསོག་ནི། རྣམ་དག་མཉམ་པའི་ངང་ཉིད་ལས༔ བླ་མ་རྩ་གསུམ་ལྷ་ཚོགས་གཤེགས༔ པདྨ་
ཉི་ཟླའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐུལ༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་རྡོ་རྗེ་འཆང་
ཐོབ་ཤོག༔ རིགས་ལྔའི་སྡོམ་བྱུང་ནི༔ སངས་རྒྱས་རིགས་ཀྱི་དམ་ཚིག་ཏུ༔ བདག་གིས་སེམས་བསྐྱེད་སྡོམ་བཟུང་ནས༔ དཀོན་མཆོག་གསུམ་བཟུང་མི་གཏང་ངོ༔ རྡོ་རྗེ་རིགས་ཀྱི་

དམ་ཚིག་ཏུ༔ རྡོ་རྗེ་དྲིལ་བུའི་ཕྱག་རྒྱ་དང༔ བྱང་ཆུབ་སེམས་ནི་སྤང་མི་བྱ༔ རྡོ་རྗེ་རིགས་ཀྱི་སྡོམ་པ་ཡིན༔ རིན་ཆེན་རིགས་ཀྱི་དམ་ཚིག་ཏུ༔ སྦྱིན་པ་དུས་ནི་རྟག་ཏུ་གཏང༔ རིན་
ཆེན་རིགས་ཀྱི་སྡོམ་པ་ཡིན༔ པདྨ་རིགས་ཀྱི་དམ་ཚིག་ཏུ༔ ཐེག་པ་གསུམ་དང་ཆོས་རྣམས་བཤད༔ པདྨ་རིགས་ཀྱི་སྡོམ་པ་ཡིན༔ ལས་ཀྱི་རིགས་ཀྱི་དམ་ཚིག་ཏུ༔ འགྲོ་
བའི་དོན་ལ་བརྩོན་པར་བྱ༔ ལས་ཀྱི་རིགས་ཀྱི་སྡོམ་པ་ཡིན༔ ཞེས་བཟུང་ལ་ངེས་ཤེས་བསྐྱེད༔ ཨོཾ་བཛྲ་ཨུཏྤཏ་ཡ་ས་མ་ཡ་པྲ་བེ་ན་མ་ཧཱུྃ༔ ཞེས་བརྗོད་བས་དཀྱིལ་འཁོར་གྱི་སྒོ་ཤག་གིས་ཕྱེ་བར་བསམ་ཞིང་། ཤར་སྒོ་
ནས་ཕྱག་བྱས་བའི་མོས་བས་ཐལ་མོ་སྤྱི་མགྲིན་སྙིང་ག་གསུམ་དུ་སྦྱར་ལ། ཨོཾ་ན་མ་ཏེ་ཧཱུྃ༔ ཨོཾ་ན་མ་མེ་ཧཱུྃ༔ ཨོཾ་ན་མ་ན་མ་ཧཱུྃ༔ ཞེས་ཕྱག་བྱ། དཀྱིལ་འཁོར་གྱི་ཤར་སྒོར་དབང་སྟེགས་ལ་འཁོད་པས་
གཙོ་བོ་ཡབ་ཡུམ་གྱི་ཐུགས་ཀ་ནས་འོད་ཟེར་འཕྲོས། རྣམ་སྨིན་གྱི་ཕུང་པོ་སྦྱངས། རྣམ་པར་ཤེས་པ་ཧྲཱིཿཡིག་དམར་པོར་གྱུར་པ་ཡབ་ཀྱི་ཞལ་ནས་དྲངས། སྐུའི་དབྱིངས་བརྒྱུད་

༄༅། །ཡུམ་གྱི་པདྨར་བབས། ཕྱིར་བྱུང་ནས་སྔར་གྱི་གདན་ལ་འཁོད། དེ་ཉིད་སྐད་ཅིག་གིས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ། སྐུ་མདོག་དམར་
པོ་ཞལ་གསུམ་ཕྱག་དྲུག་པ་ཡུམ་དང་བཅས་ཤིང་། ཡེ་ཤེས་སེམས་དཔའ་རིག་འཛིན་གྱི་སློབ་དཔོན་ཆེན་པོ་ཡུམ་དང་བཅས་པ་གསལ་བའི་གནས་གསུམ་དུ་ཕྱག་མཚན་གསུམ་ལ་གནས་པའི་
ཡི་གེ་གསུམ་གྱི་བྱིན་གྱིས་བརླབས་ཤིང་ཐུགས་ཀའི་ཆ་སྨད་དུ་སྔགས་ཕྲེང་ས་བོན་དང་བཅས་པ་ལས་འོད་ཟེར་ཕྲོས་པས་རང་བཞིན་གྱི་གནས་དང་། དཔལ་རི་པདྨ་འོད་ཀྱི་གཞལ་ཡས་ནས་ཚེ་
ལྷ་འཁོར་དང་བཅས་པ་དཔའ་བོ་མཁའ་འགྲོའི་ཚོགས་དཔག་ཏུ་མེད་པ་བཅས་བྱོན་ནས་རང་ཉིད་ལ་ཐིམ་པར་བསམ་ལ། སྤོས་དང་རོལ་མོའི་སྒྲ་སྣ་ཚོགས་བ་སྦྱར་ཞིང་། ཨོཾ་ཧཱུྃ༔ ཨ་ལ་ལ་ཧོ༔ བྷ་ག་ཝཱན་
ས་མ་ཡ་ཧོཿ ས་མ་ཡ་སྟྭཾ༔ འཕགས་མཆོག་ཐུགས་རྗེའི་དུས་ལ་བབ༔ ཁྱད་པར་བསྟན་པའི་དུས་ལ་བབ༔ མཐུ་རྩལ་དབྱུང་བའི་དུས་ལ་བབ༔ བྱིན་གྱིས་རློབ་པའི་དུས་ལ་བབ༔

དབང་མཆོག་བསྐུར་བའི་དུས་ལ་བབ༔ དངོས་གྲུབ་སྩོལ་བའི་དུས་ལ་བབ༔ མཐུ་ཆེན་བདུད་འདུལ་བཅོམ་ལྡན་འདས༔ བྱིན་ཆེན་བྱིན་ཕོབ་བཅོམ་ལྡན་འདས༔ དབང་ཆེན་
དབང་བསྐུར་བཅོམ་ལྡན་འདས༔ དངོས་གྲུབ་མཆོག་སྩོལ་བཅོམ་ལྡན་འདས༔ བདག་ཅག་ལས་འབྲས་མཆིས་པར་མཛོད༔ ཧཱུྃ་ཧཱུྃ་ཧཱུྃ་ཞེས་བྱིན་བསྡུ། ཏིཥྛ་བཛྲ་ས་མ་ཡ་ཧཱུྃ། ཞེས་སྤྱི་
བོར་རྡོ་རྗེ་དང་བཅས་བརྟན་པར་བྱ། སངས་རྒྱས་དངོས་གྲུབ་འཐོབ་བྱའི་ཕྱིར༔ འགྲོ་ལ་ཕན་པའི་གཙོ་ཆེན་གྱིས༔ སྨིན་པར་དགོངས་ཏེ་བཞེས་སུ་གསོལ༔ པྲ་ཏིཙྪ་བཛྲ་ཧོ༔ ཞེས་རིག་པའི་མེ་ཏོག་དོར། ཡེ་
ཤེས་ཀྱི་ལྷས་དབང་རྟགས་སྤྱི་བོར་བཅིངས་པར་མོས་ལ། པྲ་ཏི་གྷྲི་ཧ་ན་ཨི་མཾ་ས་ཏཱ་མ་ཧཱ་ཕཱ་ལ༔ ཞེས་རིགས་ངེས་པའི་གསང་མཚན་དྲན་བས་མེ་ཏོག་སྤྱི་བོར་གཞག གསེར་གྱི་ཐུར་མས་མིག་ཕྱེ་ཚུལ་བྱ་ཞིང༔ ཧོཿ བུ་ཁྱོད་བླ་མ་ཚེ་དཔག་
མེད༔ རིག་འཛིན་སྔགས་དང་དབྱེར་མེད་འགྱུར༔ རིག་པ་ཡེ་ཤེས་མིག་ཕྱེ་བས༔ རང་བྱུང་ཡེ་ཤེས་མེ་ལོང་ལྟོས༔ ཙཀླུ་པྲ་བེ་ཤ་ཡ་ཕཊ༔ ཅེས་མིག་དར་བསལ། ཧོཿ

༄༅། །ལྟོས་ཤིག་བདེ་གཤེགས་དཀྱིལ་འཁོར་ལྟོས༔ ལྟས་པས་མཐོང་བ་བདེ་བ་ཆེ༔ རང་བཞིན་མེད་པས་ཆོས་ཀྱི་དབྱིངས༔ འདུ་བྲལ་མེད་པར་རྟག་ཏུ་བཟུང༔ ཞེས་མཚོན་
བྱེད་དཔེའི་དཀྱིལ་འཁོར་ལ་བལྟས་པས་མཚོན་བྱ་དོན་གྱི་ཆོས་ཉིད་མཐོང་བར་བསམ། དེ་ནས་དབང་དོན་དངོས་གཞིའི་སླད་དུ་གསོལ་བ་གདབ་པ་ནི། ཁྱོད་ཞབས་པདྨོ་སྤངས་ནས་ནི༔ གཙོ་བོ་གཞན་ན་མ་མཆིས་པས༔ དཔའ་བོ་རྡོ་
རྗེ་སློབ་དཔོན་གྱིས༔ བློ་མཆོག་ཏིང་འཛིན་བསྐྱེད་དུ་གསོལ༔ ལན་གསུམ་གྱི་རྗེས། གདན་གསུམ་ཚང་བའི་དཀྱིལ་འཁོར་གྱི་ལྷ་ཚོགས་ནམ་མཁའི་རྡོ་རྗེ་དེ་བཞིན་གཤེགས་པ་རྣམས་ཀྱིས་དབང་
སྐུར་བའི་དགོངས་པ་མཛད། སེམས་དཔའ་སེམས་མ་རྣམས་ཀྱིས་བཀྲ་ཤིས་པའི་མེ་ཏོག་འཐོར་ཞིང་ཤིས་པ་བརྗོད། ཁྲོ་བོ་རྣམས་ཀྱི་བགེགས་བསྐྲད། བུམ་འཛིན་ལྷ་མོ་རྣམས་ཀྱིས་
རིན་པོ་ཚེའི་བུམ་པ་བདུད་རྩིས་བཀང་བ་ཐོགས་ཤིང་རྒྱལ་ཚབ་ཀྱི་ས་ལ་མངོན་པར་དབང་བསྐུར་བར་གྱུར། རྣམ་བུམ་བཏེག་ལ། ཧཱུྃ་ཧྲཱིཿ སངས་རྒྱས་ཀུན་གྱི་བུམ་པའི་དབང༔ དེ་རིང་ཁྱོད་ལ་

བསྐུར་བར་བྱ༔ སངས་རྒྱས་ཀུན་ནི་རབ་བསྒྲུབ་ཕྱིར༔ བུམ་པའི་དབང་ནི་ཁྱོད་ལ་བསྐུར༔ ཨོཾ་ཨཱཿཧཱུྃ་ཨོཾ་ཧཱུྃ་ཏྲཱཾ་ཧྲཱིཿཨ་ཀ་ལ་ཤ་ཨ་བྷི་ཥིཉྩ་ཧཱུྃ༔ ཞེས་དབང་བསྐུར་བས་སྐུ་གང་།
དག་བྱ་མ་ལུས་སྦྱངས། ཆུའི་ལྷག་མ་གྱེན་དུ་འཁྱིལ་བ་ལས་རིགས་བདག་འོད་དཔག་མེད་དང་རིགས་ལྔས་དབུ་བརྒྱན་པར་གྱུར། སླར་ཡང་བླ་མ་དང་མདུན་བསྐྱེད་ཐ་མི་དད་པའི་
གནས་གསུམ་ལས་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པ་དཔག་ཏུ་མེད་པ་འཕྲོས། རང་གི་གནས་གསུམ་ལ་ཐིམ། ལུས་ངག་ཡིད་གསུམ་གྱི་སྒྲིབ་གཉིས་
བག་ཆགས་དང་བཅས་པ་སྦྱངས་པར་སྒོམ། ཡང་མདུན་བསྐྱེད་ཀྱི་ཐུགས་ཀའི་སྔགས་ཕྲེང་ལས་སྔགས་ཀྱི་འཁོར་ལོ་མར་མེ་གཅིག་ལས་གཉིས་ཆད་ཀྱི་ཚུལ་དུ་ཞལ་ལས་ཐོན། རང་ཉིད་ཀྱི་
ཞལ་དུ་ཞུགས། སྙིང་གའི་ས་བོན་སྔགས་ཕྲེང་དང་བཅས་པ་ལ་ཐིམ་པར་མོས་ལ་བགྲང་ཕྲེང་དང་བཅས་རྩ་སྔགས་ལན་གསུམ་བརྗོད། བཅོམ་ལྡན་འདས་ཀྱིས་གཟུང་ལགས་ཀྱི། །བདག་ལ་ཉེ་བར་མཛད་དུ་གསོལ། །

༄༅། །ཞེས་གསུམ། བཅོམ་ལྡན་འདི་ལ་བསྩལ་ལགས་ཀྱིས། །འདི་ལ་འགོ་བར་མཛད་དུ་གསོལ། །སྔགས་ཀྱི་དངོས་གྲུབ་བསྩལ་དུ་གསོལ། །བརྟུལ་ཞུགས་བརྟེན་པར་མཛད་དུ་གསོལ། །
གསུང་བར་མོས་ཏེ་བརྗོད། དག་བ་བརྗོད་པ་ནི། བུམ་དབང་དང་འབྲེལ་བར་སྐུ་གསུང་ཐུགས་ཀྱི་བྱིན་རླབས་མངོན་དེ་ཐོབ་པས་གཙོ་བོར་ལུས་རགས་པ་རིལ་པོར་འཛིན་པ་དང་། ཕྲ་བ་ལུས་གནས་ཀྱི་རྩ་
རྣམས་སྦྱངས། ལམ་བསྐྱེད་པའི་རིམ་པ་དང་དགའ་བའི་ཡེ་ཤེས་ལ་བརྟེན་ནས་འབྲས་བུ་སྤྲུལ་པའི་སྐུ་འགྲུབ་པའི་སྐལ་བ་ཅན་དུ་བྱས་སོ། །བདེ་སྐྱོང་གི་སྣོད་ནས་མཚོན་པ་བྱང་ཆུབ་ཀྱི་སེམས་
མྱངས་པས་ཡི་གེའི་སྤྲིན་གྱི་རྩ་གནས་རྣམས་གང་ཞིང་རྩ་མདུད་གྲོལ་ནས་དེ་ལས་བྱུང་བའི་ཡོན་ཏན་ཁྱད་པར་བསྐྱེད་པར་བསམ་ལ། ཧོཿ གསང་སྔགས་ཐེགས་པ་མཆོག་གི་ཆོས༔ འདི་
ལ་ཐེ་ཚོམ་བྱར་མི་རུང༔ གཙང་དམེ་ཚུལ་འཆོས་ཐམས་ཅད་སྤངས༔ ཐབས་དང་ཤེས་རབ་གཉིས་མེད་པའི༔ བྱང་ཆུབ་སེམས་པའི་དབང་བསྐུར་རོ༔ ཨོཾ་ཨ་པཱ་ར་མི་ཏ་ཨཱ་ཡུཛྙཱ་ན་

བྷོ་དྷི་ཙིཏྟ་ཨ་བྷི་ཥཉྩ་ཧཱུྃ༔ དེ་ལྟར་ཐོད་པའི་རྫས་གསང་དབང་བསྐུར་བ་ལ་བརྟེན་ནས། ཞུ་བདེ་མགྲིན་པ་ལས་བརྒྱུད། ཕྲ་བ་རླུང་དང་རགས་པ་ངག་གི་སྒྲིབ་པ་སྦྱངས། ཤ་ལྔ་བདུད་
རྩི་ལྔ་བརྟེན་ཞིང་ལམ་རླུང་སྔགས་སྒོམ་པ་ལ་དབང་། མཆོག་དགའི་ཡེ་ཤེས་ལ་བརྟེན་པའི་འབྲས་བུ་ལོངས་སྐུ་འགྲུབ་པའི་སྐལ་བ་ཅན་དུ་བྱས་སོ། །ཞེས་རྟོག་པ་བསྐྱེད། བདེ་བའི་ཡེ་ཤེས་ཀྱི་རོལ་མོ་
རྒྱུད་ལ་སྟེར་བའི་བྱེད་པ་མོ་གཡོན་མིག་མའི་དགའ་སྟོན་ལ་ཐབས་ཀྱིས་ཟིན་པའི་སྤྱོད་པ་སྒྱུ་མ་ལྟ་བུར་སྤྲོ་བས་རིག་ཙཀ་བཟུང་ལ། ལྷ་མོ་དགའ་སྟེར་གནས་སྟེར་མ༔ སྣ་ཚོགས་གཟུགས་ཅན་ཡིད་འོང་མ༔ དེ་ཉིད་ཀྱི་ནི་པད་མ་ལ༔ རྟག་
ཏུ་ཁྱོད་ཀྱིས་ལོངས་སྤྱོད་མཛོད༔ ཨ་ཧོ་མ་ཧཱ་སུ་ཁ༔ དེ་ལྟར་རིག་མ་ལས་རྙེད་པའི་ཤེར་དབང་གི་ཁྱད་པར་གྱི་དགའ་བ་དང་། ལྷན་སྐྱེས་ཀྱི་ཡེ་ཤེས་ཀྱི་དགའ་བས། རགས་པ་ཚོགས་
བདུན་གྱི་བག་ཆགས་དང་ཕྲ་བ་ཡིད་ཀྱི་དྲི་མ་སྦྱངས། དེ་ཉིད་རྣམ་པ་བཅུ་དྲུག་ལ་བརྟེན་ནས་དོན་གྱི་འོད་གསལ་ལ་གོམས་པས་འབྲས་བུ་ཆོས་ཀྱི་སྐུ་མངོན་དུ་བྱེད་པའི་སྐལ་བ་ཅན་དུ་བྱས་སོ། །

༄༅། །གཏེར་གཞུང་རྩ་བར་དབང་བཞི་པ་དངོས་བསྟན་ནི་མ་བྱུང་མོད། འོན་ཀྱང་མཆོག་དབང་གསུམ་གྱི་བརྡ་ངོ་སྤྲད་པ༔ ཞེས་ས་བཅད་ཀྱི་རྩིས་མགོ་བསྡུས་བས། འདིར་མན་ངག་གིས་ངེས་པ་བྱེ་བ་ནི། ཡེ་ཤེས་སེམས་དཔའི་ཙཀླི་དང་ཤེལ་རྡོ་བཟུང་ལ། བླ་
མ་དང་མདུན་སྐྱེད་ཀྱི་གཙོ་བོའི་ཐ་མི་དད་པའི་ཐུགས་ཀ་ནས། ངོ་བོའི་སྐུ་ཆུང་ལ་ཡན་ལག་རགས་པ་མཐེ་བོང་ཙམ་ཞིག་རྒྱངས་སེ་ཐོན། རང་ཉིད་ཀྱི་ཚངས་བུག་ཏུ་ཞུགས། སྙིང་གི་དབུས་
སུ་གནས་པར་བསམ་ལ། དབང་གི་ལྷ་རྣམས་སློབ་མའི་ལུས་ལ་ཞུགས༔ སྙིང་དབུས་འཁོར་ལོར་བརྟན་པར་བྱ༔ སྐུ་དང་ཡེ་ཤེས་དབང་ཐོབ་ཤོག༔ ཨོཾ་ཨ་པཱ་ར་མི་ཏ་ཨཱ་ཡུཛྙཱ་ན་ཙིཏྟ་ཨ་
བྷི་ཥིཉྩ་ཧཱུྃ༔ ཞེས་སྙིང་གར་བྱིན་རླབས་འཕོ་བའི་ཚུལ་དུ་གཏུག་ཅིང་། རང་བཞིན་མེད་པའི་ཆོས་ཉིད་ཀྱི་དགོངས་ཉམས་སྦྱང་། དེ་ལྟར་བརྡའི་དབང་བཞི་བསྐུར་བས། ལམ་ཟུང་འཇུག་ལ་བརྟེན་ནས་ཤིན་ཏུ་ཕྲ་བའི་ལུས་
ངག་ཡིད་གསུམ་སྐྱེད་བྱེད་ཀྱི་རྩ་ཐིག་རླུང་ཕྲ་བ་དྲི་བཅས་དང་། ཀུན་གཞི་ཤེས་བྱའི་དྲི་མ་དང་བཅས་པ་སྦྱངས། སངས་རྒྱས་ཐམས་ཅད་ཀྱི་སྐུ་གསུང་ཐུགས་དང་། བདག་ལུས་རྡུལ་

དང་བྲལ་བའི་དངས་མ་གསུམ་ལྡན་གཅིག་ཏུ་འདྲེས། ཡི་གེ་འཁོར་ལོ་ཚོགས་ཆེན་གྱི་ས་ནོན། འབྲས་བུ་ངོ་བོ་ཉིད་སྐུ་མངོན་དུ་བྱས་པའོ། །མཐའ་བརྟེན་ཚེ་མདའ་རྒྱས་གདབ་པ་ནི། འཆི་མེད་
སྐུ་གསུམ་འདུས་པ་ཡི༔ བུམ་པ་བདུད་རྩིས་བཀང་ནས་ཀྱང༔ འཆི་མེད་བདུད་རྩིའི་ཆུ་རྒྱུན་གྱི༔ དབང་བསྐུར་ཐམས་ཅད་འདིར་སྩོལ་བས༔ ཚེ་ལ་རྒྱས་བཏབ་རྒྱ་མ་ཉམས༔ སྲོག་
ལ་མདུད་བཏབ་མདུད་མ་གྲོལ༔ ཚེ་འདི་བཅོལ་ལོ་སྲོག་ནི་བརྟན༔ ཚེ་མདའ་འབར་བས་རྒྱས་གདབ་བོ༔ ཨོཾ་ཨཱཿཧཱུྃ་ཨོཾ་ཧཱུྃ་ཏྲཱྃ་ཧྲཱིཿཨཿ སོགས་རྩ་སྔགས་བརྗོད༔ དེ་ནས་བགེགས་བསྲུང་ཞིང་རྡོ་རྗེའི་སྲོག་བསྒྲུབ་པ་ནི༔
སླར་ཡང་རང་ལུས་གསེར་གྱི་རྡོ་རྗེ་རྩེ་ལྔ་པ་འོད་ཟེར་ཀུན་ནས་འཕྲོ་བ༔ དེའི་ལྟེ་བ་ཡངས་ཤིང་རྒྱ་ཆེ་བའི་ནང་དུ༔ པད་ཉིའི་སྟེང་དུ་རང་གི་རྣམ་པར་ཤེས་པའི་ངོ་བོ་ཡི་གེ་ཧྲཱིཿདམར་པོ་
རིང་ཆ་ཚེག་དྲག་དང་བཅས་པ་དེ་ལས་འོད་ཟེར་འཕྲོས་པའི་སྣར་ཁྲོ་བོའི་རྒྱལ་བོ་རྟ་མཆོག་རོལ་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ༔ གཡས་དབྱུག་ཐོ་དང་གཡོན་མེའི་ཞགས་

༄༅། །པ་འཛིན་པ་དཔག་ཏུ་མེད་པ་འཕྲོ་བས༔ ཉོན་མོངས་པ་འཆི་བདག་གི་བདུད་ལ་སོགས་པ་ཚར་བཅད༔ ཚུར་འདུས་ཧྲཱིཿལ་ཐིམ་པས་འཆི་བ་མེད་པའི་ཚེ་དང༔ རྡོ་རྗེ་ལྟ་
བུའི་སྲོག་ཐོབ་པར་གྱུར༔ མེ་ཏོག་འཐོར་ཞིང༔ བརྟན་པ་མི་གཡོ་ཚེ་ཡི་རང་བཞིན་ཏེ༔ སྤྲོས་པས་ཁམས་གསུམ་ཐམས་ཅད་བཀྲག་དང་ལྡན༔ བསྡུས་པས་སྲིད་པ་གསུམ་གྱི་གཟི་མདངས་
འཕྲོག༔ བཅིངས་པས་འདུ་འབྲལ་མེད་པའི་ལུ་གུའི་རྒྱུད༔ འཆི་མེད་ཚེ་ཡི་རིག་འཛིན་ཐོབ་པར་ཤོག༔ ཡེ་དྷརྨ་སོགས་བརྗོད་ཅིང་རོལ་མོའི་སྒྲས་ཤིས་པར་བྱ། བླ་མ་ཚེ་དཔག་མེད་པའི་སྐུ༔ ཁྱོད་
ཞབས་པདྨོ་ལས་བྱུང་བའི༔ ཡང་དག་དམ་ཚིག་སྣང་བ་གང༔ བསྲུང་བྱ་སྲུང་བྱེད་ལས་འདས་པ༔ ཡོངས་གྲུབ་ཆེན་པོའི་བར་དུ་སྲུངས༔ ཉེས་ལྟུང་དྲི་མས་གོས་གྱུར་ན༔ ཆ་
ཡི་ཀྱང་ནི་སྤྱད་དུ་གསོལ༔ ཞེས་དམ་ཚིག་ཁས་ལེན་དང༔ སྐུ་དྲིན་གཏང་རག་གི་སླད་དུ་ཞེས་མཚམས་སྦྱར་ནས་མཎྜལ་དབུལ་ནས་གྲོལ་ལོ། །བར་འདིར་ཆོས་སྲུང་སྤྱི་དང་བྱེ་བྲག་ཏུ་བཀའ་སྲུང་མཆེད་བཞི་གཏེར་སྲུང་གཤོག་རྒོད་མའི་མཆོད་ཕྲིན་སྐོང་བའང་རྒྱས་པར་བྱའོ། །

གསུམ་པ་རྗེས་ཀྱི་བྱ་བ་ལ་བཅུ་དྲུག་ལས། དང་པོ་ཚོགས་བྱིན་རླབས་བ་ནི། ནང་མཆོད་འཐོར་ཞིང༔ ཧཱུྃ༔ རུས་སྦལ་ཁོག་པའི་སྣོད་ཡངས་སུ༔ ཤ་ལྔ་བདུད་རྩི་རྣམ་ལྔ་དང༔ དབང་པོ་ལྔ་དང་གོ་རོ་ཙ༔ བ་
སུ་ཏ་དང་ནང་ཁྲོལ་ལྔ༔ བཟའ་དང་བཏུང་བ་འབྲས་བུར་བཅས༔ ཚོགས་རྫས་ཡུལ་གྱི་འདོད་ཡོན་རྣམས༔ འབྲུ་གསུམ་འོད་ཀྱིས་བྱིན་བརླབས་ཤིང༔ མི་གཙང་རྟོག་སྒྲིབ་སྦྱང་
སྤེལ་ནས༔ ཨོཾ་ཨཱ༔ཧཱུྃ་དང་ཧ་ཧོ་ཧྲཱིཿས༔ བྱིན་བརླབས་བདུད་རྩིའི་རྒྱ་མཚོར་གྱུར༔ གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ་བླ་མ་ཡི་དམ་མཁའ་འགྲོ་དང༔ དམ་ཅན་རྒྱ་མཚོའི་ཚོགས་
བཅས་རྣམས༔ ཚོགས་གཏོར་མགྲོན་དུ་སྤྱན་འདྲེན་ནོ༔ གནས་མཆོག་དམ་པ་ཉམས་རེ་དགའ༔ བདེ་ལྡན་པད་མ་འོད་ཀྱི་ཞིང༔ ཚོགས་དང་གཏོར་མ་མདངས་དང་ལྡན༔ དཔལ་
ལྡན་མཛེས་པའི་ཕོ་བྲང་ཡིན༔ འདིར་ཚོགས་རྣལ་འབྱོར་དམ་རེ་གཙང༔ འདོད་ཡོན་རེ་སྐོང་ལྷུན་གྱིས་གྲུབ༔ འོག་མིན་གནས་དང་པདྨ་བརྩེགས༔ དུར་ཁྲོད་བརྒྱད་དང་གནས་

༄༅། །ཡུལ་དང༔ ཨོ་རྒྱན་གནས་ནས་གཤེགས་སུ་གསོལ༔ གུ་རུ་དེ་ཝ་ཌཱཀྐི་ནི་དྷརྨ་པཱ་ལ་བཛྲ་ས་མ་ཡ་ཛ༔ གསུམ་པ་བཞུགས་གསོལ་ནི༔ ཧཱུྃ་ཕོ་བྲང་ཡིད་འོང་མཛེས་པ་འདིར༔ བླ་མ་
ཡི་དམ་མཁའ་འགྲོ་རྣམས༔ བདག་དང་འགྲོ་ལ་ཞལ་བསྟན་ཕྱིར༔ པདྨ་ཉི་ཟླའི་གདན་ལ་བཞུགས༔ པདྨ་ཙནྡྲ་སུརྱ་སྟཾ༔ སྐབས་འདིར་རྩ་མདོའི་བརྗོད་མེད་དོན་བཤགས་ཀྱི་ཚིགས་དོན་ལ་དྲན་པ་མངོན་དུ་བཞག་ནས། ཨོཾ་
ཡེ་ཤེས་སྐུ་མཆོག་རང་བཞིན་དཀྱིལ་འཁོར་ནི། །སོགས་ནས། ནོངས་པ་མཆིས་ན་རབ་གནོང་བཟོད་པར་གསོལ། །ཞེས་བརྗོད། བཞི་པ་ཚོགས་ཕུད་དང་པོ་ནི། ཧཱུྃ་སྣོད་ཀྱི་འཇིག་རྟེན་ཡང་པ་རུ༔ བཅུད་
སོགས་འདོད་ཡོན་དྲུག་ལྡན་འདི༔ ཏིང་འཛིན་སྔགས་ཀྱིས་བྱིན་བརླབས་པས༔ ཚོགས་མཆོད་གཏོར་མས་ཐུགས་དམ་སྐོངས༔ དཔག་བསམ་ཤིང་ཆེན་རེ་སྐོང་ཞིང༔ ཡིད་བཞིན་
ནོར་བུ་དགོས་འདོད་ཆར༔ ཀུན་བཟང་མཆོད་སྤྲིན་མཁའ་ཁྱབ་ཀྱི༔ རིགས་ཀྱི་བླ་མ་འགྲོ་བའི་མགོན༔ ཁྱབ་བདག་ཡི་དམ་མཁའ་འགྲོའི་ཚོགས༔ བཀའ་སྲུང་གཉེར་གཏད་དམ་ཅན་

རྣམས༔ ཐུགས་དམ་གཉན་པོ་དེས་བསྐངས་ལ༔ ཚངས་པའི་དངོས་གྲུབ་བསྩལ་དུ་གསོལ༔ ག་ན་ཙཀྲ་པཱུ་ཛ་ཁ་ཧི༔ ལྔ་པ་བཤགས་པ་ནི། ཧོཿ ཡེ་ཤེས་སྤྱན་ལྡན་ཐུགས་རྗེའི་ཚོགས༔
ཡུད་ཙམ་བདག་ལ་ཉེར་དགོངས་ལ༔ མཚམས་མེད་ལྔ་དང་ཉེ་བ་ལྔ༔ ལྕི་བ་བཞི་དང་ལོག་པ་བརྒྱད༔ ཁ་ན་མ་ཐོ་སྡིག་པའི་ལས༔ གནོང་འགྱོད་དབང་གིས་མཐོལ་ལོ་བཤགས༔
ཡི་གེ་བརྒྱ་པ་བརྗོད། དྲུག་པ་ཚོགས་ཐ་མ་ལ། སྣང་སྲིད་ཡེ་སྒྲོལ་ཀྱི་དགོངས་པས་བསྒྲལ་པ་ནི། ཧཱུྃ༔ སྣང་སྲིད་ཡེ་ནས་དག་པ་ལ༔ ཡེ་ཤེས་རྩལ་ལ་དགྲར་འཛིན་མཁན༔ རང་རང་ལས་ལ་གཞན་དུ་སྣང༔ ཐམས་
ཅད་རོ་མཉམ་མཚོན་ཆས་སྒྲོལ༔ མ་ར་ཡ་རྦད༔ བསྒྲལ་མཐའ་ཡེ་སྦྱོར་གྱི་དགོངས་པས་བསྟབ་པ་ནི། བདག་ཏུ་འཛིན་པ་རང་གི་སེམས༔ སྣང་བ་ཡེ་ཤེས་ཀློང་དུ་བསྟབ༔ འཁྲུལ་རྟོག་ལས་ཀྱི་ཚོགས་
བརྒྱད་རྣམས༔ སྐྱེ་མེད་རྟོགས་པའི་མཚོན་གྱི་གཏུབས༔ བསྟབ་བོ་ཀུན་བཟང་ཀློང་དུ་བསྟབ༔ མཱྃ་ས་རཀྟ་ཀེཾ་ནི་ར་ཏི༔ ག་ཎ་ཙཀྲ་ལ་ཁཱ་ཧི༔ བདུན་པ་ཚོགས་ལ་རོལ་བ་ནི། གཟུངས་མའམ།

༄༅། །ལས་ཀྱི་རྡོ་རྗེས་འཁོར་ཡོ་འདུས་བའི་གཙོ་བོ་ལ་ཕྱག་བྱས་ནས་ཐབས་ཤེས་ཀྱི་རྫས་ལ་སྣོལ་མར་སྟོབ་ཅིང་། ཧོ༔ ཀུན་བཟང་བླ་མ་ཐོད་ཕྲེང་དགོངས་སུ་གསོལ༔ སྣང་སྟོང་དབྱེར་མེད་ཚོགས་ཀྱི་ལོངས་སྤྱོད་འདི༔
བདེ་སྟོང་དབྱེར་མེད་ཚུལ་གྱིས་བཞེས་སུ་གསོལ༔ སློབ་དཔོན་གྱིས་པད་སྐོར་གྱི་བླང་ཞིང་ལན་དུ༔ ཀྱེ་ཧོཿ སྣང་སྲིད་དག་པ་ཞི་ཁྲོའི་ལྷ་ཚོགས་དགོངས༔ ཡེ་ནས་མཉམ་ཉིད་ཚོགས་ཀྱི་ལོངས་སྤྱོད་འདི༔
རྟོག་པའི་བློ་ལ་དག་སྣང་གིས་འབུལ་ན༔ འཁྲུལ་མེད་དག་པའི་ངང་ནས་བཞེས་ཤིང་རོལ༔ དེ་ནས་མ་ཆེད་ལྕམ་རྣམས་ལ་སྟོད་པ་ནི༔ ཀྱེ་རྡོ་རྗེའི་མཆེད་ལྕམ་རིག་རྩལ་དགོངས་སུ་གསོལ༔ དགའ་མགུ་
རངས་པའི་ཚོགས་ཀྱི་ལོངས་སྤྱོད་ནི༔ སོ་སོར་མ་མཆིས་གཡར་དམ་ཚུལ་དུ་འབུལ༔ འཁོན་འཛིན་མེད་པའི་ཚུལ་གྱིས་བཞེས་སུ་གསོལ༔ དེ་དག་གིས་ཀྱང་དངོས་གྲུབ་ཆེན་པོའི་ཐམ་ཐབས་སུ་ཤེས་པས་
བླངས་ཏེ། ལན་དུ། ཨེ་མ་ཧོཿ སྐུ་གསུམ་དག་པའི་ཞིང་ཁམས་གཅིག་ཏུ་མཐོང༔ བླང་དོར་མི་འཚལ་ཡི་རང་དགའ་བར་རོལ༔ ཨ་ལ་ལ་ཧོ༔ ཞེས་རང་གི་ཕུང་པོ་ཁམས་དང་སྐྱེ་མཆེད་བ་དན་གསུམ་ཚང་བའི་དཀྱིལ་

འཁོར་དུ་ཤེས་པས་བཟའ་བའི་དམ་ཚིག་ནང་གི་བསྲེག་བླུགས་ཀྱི་ཆོ་གར་སྟར་ནས་ཚིམ་བ་དྲུག་ལྡན་དུ་རོལ། བརྒྱད་བ་ལྷག་མའི་ཆོ་ག་ནི། ཚོགས་ལྷག་རྣམས་གསོག་འཇོག་མེད་པར་བསྡུས། ཤིས་པ་བྱ་བའི་ཕྱིར་གཙང་ལྷག་སྟེང་དུ་བསྣན། རྟོག་པ་དག་པའི་རྣལ་འབྱོར་པ་ཡིན་ན་ལྕེ་རྟ་མགྲིན་ཡབ་ཡུམ་
རོལ་བ་མཛད་བའི་བྱང་སེམས་བདུད་རྩིའི་ཁ་ཕྲུ་དང་རོ་གཅིག་བ་ཧེ་རུ་ཀའི་དམ་རྒྱས་དབབ་བའམ། གོ་འཕང་དམན་ན་གཡོན་པའི་འཐེབ་སྲིན་སྦྱར་བ་རེག་ཅིང་ནང་མཆོད་བྱ་ནས། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧ་ཧོ་ཧྲཱིཿ ཧཱུྃ༔ ཡེ་ཤེས་རོལ་པ་
ལྷ་ཡི་ཚོགས་རྣམས་དང༔ ལས་ལ་གྲུབ་པའི་མཁའ་འགྲོ་དབང་ཕྱུག་གིང༔ མ་བདུན་སྲིང་བཞི་འདིར་གཤེགས་མཆོད་པ་བཞེས༔ འབར་མ་དང་ནི་སྤོར་མ་ཕོ་ཉའི་ཚོགས༔ ལྷ་
སྲིན་སྡེ་བརྒྱད་བཀའ་ཡི་སྲུང་མར་བཅས༔ མ་ལུས་འདིར་སྤྱོན་ཟག་མེད་བདུད་རྩི་ལ༔ བརྔམས་ཤིང་དགྱེས་པའི་ཚུལ་གྱིས་རོལ་ཏུ་གསོལ༔ མ་མ་ཤ་ཏྲུཾ་ཨ་མུ་ཀཾ༔ ཁྲོ་ཡཀྴ་
བི་ཛ་ཡ་ཁ་ཁ་ཁཱ་ཧི་ཁཱ་ཧི༔ ཞེས་ཕྱི་རོལ་གོམ་པ་བདུན་ཅུའི་སར་སྲིན་མོའི་ཟ་ལམ་དུ་དོར། དགུ་བ་ཆད་ཐོ་བྱ་བ་ནི། གཏོར་སྣོད་བསྒུལ་ཏེ་སྨན་རག་བྲན་ནས། ཧྲཱིཿ སྔོན་ཚེ་བྲག་ཕུག་མ་ར་ཏི་ཀ་རུ༔ རིག་འཛིན་ཆེན་པོ་པདྨ་

༄༅། །སཾ་བྷ་ཝ༔ གྲུབ་པའི་རྒྱལ་མོ་མནྡཱ་ར་བར་བཅས༔ ཉེ་རྒྱུའི་སྤྱོད་པས་འཆི་མེད་བསྒྲུབ་པའི་ཚེ༔ ཕུང་ཁམས་སྐྱེ་མཆེད་དྭངས་མའི་འཁོར་དུ་འདུས༔ སྐྱེ་འཆི་
མེད་པ་རྡོ་རྗེའི་གཟུགས་བསྟན་ནས༔ རླུང་སེམས་དྷཱུ་ཏིར་དག་པར་མ་ཆད་དམ༔ འཆི་བདག་བདུད་དཔུང་བཟློག་པར་མ་ཆད་དམ༔ འབར་འཛག་རྒྱན་གྱི་གཏོར་མ་འདི་བཞེས་ལ༔
འཇའ་ལུས་འོད་སྐུར་དངས་པའི་ཕྲིན་ལས་མཛོད༔ དེ་རྗེས་དཔལ་གྱི་བསམ་ཡས་འོམ་བུའི་ཚལ༔ བྲག་དམར་གཡའ་མ་ལུང་གི་ཀེ་ཚང་དུ༔ རྒྱལ་བའི་དབང་པོ་མཚོ་སྐྱེས་རྡོ་རྗེ་
དང༔ མཁའ་འགྲོའི་གཙོ་མོ་ཡེ་ཤེས་མཚོ་རྒྱལ་གྱིས༔ ཚེ་ལྷ་འདུས་པའི་དཀྱིལ་འཁོར་ཞལ་ཕྱེས་ཚེ༔ ནམ་མཁའ་མ་ལུས་འཇའ་དང་འོད་ཀྱིས་ཁེངས༔ བཀྲ་ཤིས་བུམ་པ་ཁོལ་
ཞིང་ཚེ་ཆུ་ལུད༔ ཞིང་སྐྱོང་མཁའ་འགྲོས་རང་གཟུགས་བསྟན་ནས་ཀྱང༔ མ་འོངས་བརྒྱུད་འཛིན་སྐྱོང་བར་མ་ཆད་དམ༔ དམ་རྫས་རྒྱན་གྱི་གཏོར་མ་འདི་བཞེས་ལ༔ ཚེ་དབང་ལོངས་

སྤྱོད་རྒྱས་པའི་ཕྲིན་ལས་མཛོད༔ བཅུ་པ་བསྟན་མ་སྐྱོང་བ་ནི། བཤལ་ཆུས་བྲན་ཡ༔ ཧྲཱིཿ དགུང་སྔོན་སྟེང་དང་གངས་རི་གཡའ་བརྩེ་དང༔ སྨན་ལྗོངས་སྐྱེད་མོས་ཚལ་དང་ནགས་འདབས་དང༔ ཕྱོགས་
མཚམས་སྟེང་འོག་གང་ན་གནས་པ་ཡི༔ བོད་ཁམས་སྐྱོང་བའི་བསྟན་མ་བཅུ་གཉིས་ཚོགས༔ སློབ་དཔོན་པདྨའི་སྤྱན་སྔར་ཁས་བླངས་བཞིན༔ རང་རང་ཕོ་བྲང་གནས་ནས་འདིར་
བྱོན་ལ༔ ཕུད་ལྷག་བཤལ་བའི་གཏོར་མ་འདི་བཞེས་ནས༔ བཅོལ་བའི་ཕྲིན་ལས་མ་ལུས་བསྒྲུབ་པར་མཛོད༔ ཅེས་གཏོར་མ་གཉིས་མཁར་གྱི་ཡང་སྟེགས་སུ་ཞལ་ནང་བསྟན་གྱིས་འབུལ། བཅུ་གཅིག་པ་རྟ་བྲོ་ནི། 
སྒོ་དྲུང་དུ་གཏོར་གཞོང་ཁ་སྤྲུབ་བའི་འོག་ཏུ་བགེགས་རྣམས་ཚུད་པ་རི་རབ་ཀྱིས་གནན་པར་དམིགས་ལ། ཧྲཱིཿ དབང་ཆེན་དྲེགས་འདུལ་དཀྱིལ་འཁོར་འདིར༔ བར་ཆད་དམ་སྲི་འདུལ་བའི་ལྷ༔ ཁྲོ་བོའི་རྒྱལ་པོ་རྟ་མཆོག་
དཔལ༔ གཏུམ་ཆེན་བརྔམས་པའི་སྒྲ་སྒྲོག་ཅིང༔ དཔལ་གྱི་རྟ་སྐད་ཙེ་རེ་རེ༔ ཁྲོ་བོའི་འབྲུག་སྒྲ་འུ་རུ་རུ༔ རོལ་པའི་རྟ་བྲོ་ཆེམས་སེ་ཆེམ༔ དགྲ་བགེགས་འབྱུང་པོ་རྡུལ་དུ་རློག༔

༄༅། །ཨོཾ་མ་ཧཱ་ཀྲོ་ཏ་ཧཱུྃ༔ ཨོཾ་ཧྱ་གྷྲི་ཝ་ཧཱུྃ༔ ཨོཾ་པད་མ་ཏ་ཀྲི་ཏ་ཧཱུྃ༔ ཧྲཱིཿཧྲཱིཿཧྲཱིཿ ཕཊ་ཕཊ་ཕཊ༔ གནོད་པར་བྱེད་པ་སྟཾ་བྷ་ཡ་ནན༔ དྲག་ཤུལ་གྱི་ལས་མཐའ་ཤིས་པས་བསྡུ་བའི་
ཕྱིར་གཏོར་གཞོང་བསྐྱེལ་བ་སྨན་འབྲུས་བཀང་ལ༔ རྣལ་འབྱོར་པ་བདག་ཅག་འཁོར་དང་བཅས་པའི་ཚེ་དང་འབྱོར་པ་ཐམས་ཅད་རྒྱས་པར་གྱུར་ཅིག་པུཤྚཾ་ཀུ་རུ་སྭཱ་ཧཱ༔ བཅུ་གཉིས་པ་དངོས་གྲུབ་བླང་བ་ནི། ཡར་མར་གྱི་
ཚེས་བཅུ་སོགས་སྤྲོས་བཅས་དང་འབྲེལ་བའི་ཚེ། ཟླ་ཕྲོམ། ཟླ་རྒྱས་ལ་སོགས་པའི་དངོས་གྲུབ་ཀྱི་རྫས་རྣམས་ཀྱང་འདུ་བྱ་ལ། དངོས་གྲུབ་བསྡུ་བའི་གནད་ཀྱང་ཚེ་འགུགས་བ་ཁོ་ན་ལ་འདུ་བས་ཚེ་མདའ་ག་ཡོབ་ཅིང༔ ཨོཾ་ཨཱཿཧཱུྃ་ཧྲཱིཿ བདེ་ཆེན་པདྨོ་བཀོད་པའི་
ཞིང་ཁམས་ནས་སོགས་ཀྱི་མཐར་སྤྲུབ་རྫས་རྣམས་བཏེག་ཅིང་། ཧྲཱིཿ རྗེ་བཙུན་ཨོ་རྒྱན་མགོན་པོ་ཚེ་དཔག་མེད༔ གསང་བ་ཡེ་ཤེས་ཡུམ་མཆོག་གོས་དཀར་མོ༔ ཚེ་ལྷ་རྒྱལ་བ་ཡབ་ཡུམ་གཙོ་འཁོར་བཅས༔
བཀྲ་ཤིས་བུམ་པ་ལྷ་ཡི་གཞལ་ཡས་ཁང༔ འཆི་མེད་ཚེ་ཡི་བདུད་རྩིས་རབ་ཏུ་གང༔ བཀྲག་མདངས་བཅུད་དང་ཚེ་ཡི་འོད་ཟེར་འབར༔ བསྙེན་སྒྲུབ་ལས་སྦྱོར་སྒྲུབ་པ་མཐར་

༧
རུ་ཕྱིན༔ དངོས་གྲུབ་འབྱུང་བའི་དུས་ལ་བབ་པས་ན༔ མགོན་པོ་ཁྱེད་ཀྱི་ཚེ་ཞག་དུས་འདི་ལ༔ ཐུགས་ལ་ལེ་ལོ་བཏང་སྙོམས་མ་མཛད་པར༔ རྡོ་རྗེའི་ནམ་ལངས་ཉི་ཟླ་ནམ་མཁར་ཤར༔
རྒྱལ་བ་རྣམས་ཀྱི་ཐུགས་རྗེའི་འོད་ཟེར་གྱིས༔ སྐལ་ལྡན་བདག་ལ་ཚེ་ཡི་དབང་མཆོག་བསྐུར༔ སྐྱེ་འཆི་མེད་པའི་ཚེ་ཡི་དབང་ཐོབ་ཤོག༔ ཅེས་སྒྲུབ་རྫས་རྣམས་གནས་གསུམ་དུ་གཏུག་ཅིང་། བདུད་རྩི་དང་ཚེ་རིལ་
རྣམས་མྱོང་ངོ་། བཅུ་གསུམ་པ་མཆོད་བསྟོད་ནོངས་བཤགས་ནི། ཧཱུྃ༔ ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ བག་
མེད་ཉམས་ཆགས་འགལ་འཁྲུལ་བཤགས༔ ཨོཾ་བཛྲ་ཨརྒྷཾ་སོགས་ཀྱི་མཐར། ཡི་གེ་བརྒྱ་པ་ལན་གསུམ་གྱིས་བཤགས་པ་བྱའོ། །བཅུ་བཞི་པ་ཉེར་བསྡུ་ནི། རས་བྲིས་ཀྱི་དཀྱིལ་འཁོར་ལ་བརྟན་བཞུགས་དང༔ སྣང་ཆ་གཟུགས་བརྙན་གྱི་འཁོར་ལོར་
རྟག་མཐའ་བསལ་ཕྱིར། ཧཱུྃ༔ རང་རིག་ཐིག་ལེ་གཅིག་ཏུ་གསལ་བ་ལ༔ སྤྲོ་དང་བསྡུ་བར་བྱ་བ་མ་དམིགས་ཀྱང༔ མ་རྟོག་འཁྲུལ་བའི་རྟག་ལྟ་སྦྱང་བའི་ཕྱིར༔ ཐམས་ཅད་ཐིག་ལེ་ཆེན་

༄༅། །པོར་བསྡུ་བར་བྱ༔ བཛྲ་མུ༔ ཨཱ་ཡི་ཀཱ་ལི་དང་ཡི་གེ་བརྒྱ་པ་བཟླ ཆད་མཐའ་བསལ་ཕྱིར། ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང༔ བསྐྱེད་དང་རྫོགས་པའི་མཐའ་གཉིས་བྲལ་
བ་ལ༔ ཆད་པའི་སྟོང་ཉིད་མེད་པ་ལས་གྲོལ་ཕྱིར༔ རྫོགས་རིམ་ལྷ་སྐུ་བླ་མ་རྩ་གསུམ་ལྷ༔ སྣང་ལ་མ་གྲུབ་འཇའ་ཚོན་ལྟ་བུར་ཤར༔ བཅོ་ལྔ་པ་དགེ་བ་བསྔོ་བ་ནི། ཧཱུྃ༔ དུས་གསུམ་མི་
དམིགས་སྒྱུ་མར་སྣང་བའི་ཆོས༔ མིག་འཕྲུལ་ཇི་བཞིན་དགེ་ཚོགས་བྱང་ཆུབ་ཏུ༔ ཡོངས་སུ་བསྔོས་པས་རྩ་གསུམ་དཀྱིལ་འཁོར་གྱི༔ གོ་འཕང་མཆོག་ལ་འགྲོ་ཀུན་སྦྱོར་གྱུར་ཅིག ཅེས་ལན་
གསུམ། བཅུ་དྲུག་པ་སྨོན་ལམ་ཤིས་བརྗོད་ནི། དུས་ཀྱི་རྒུད་པ་ལ་དམིགས་ཀྱི་བསལ་བ་རྒྱལ་དབང་ལྔ་བའི་གསུང་། གདངས་འགྱུར་དང་བཅས་འདུན་པ་རྩེ་གཅིག་བས། རྒྱལ་ཀུན་འདུས་པ་རྔ་ཡབ་གླིང་པ་ཡི། །རྗེས་བཟུང་གན་ཇག་
ཐང་ཏ་སྤྲུལ་པའི་གར། །པྲཛྙཱ་རསྨིས་སྤྱན་དྲངས་ཟབ་གཏེར་ལས། །པདྨ་རིགས་ཀྱི་དཀྱིལ་འཁོར་བསྒྲུབས་པའི་མཐུས། །སྤྱི་དང་བྱེ་བྲག་ཐུབ་བསྟན་དེ་འཛིན་རྒྱས། །འགྲོ་

རྣམས་རྫོགས་ལྡན་དུས་ཀྱི་རིང་པོའི་ཚེ། །ལེགས་བྲིས་དགའ་སྟོན་གནོད་སྦྱིན་ལོངས་སྤྱོད་སོགས། །བདེ་ཞིང་སྐྱིད་པའི་དཔལ་གྱི་རྟག་འཚོར་ཤོག །ཡང་སྒོས་སཱ་ལའི་ལྗོངས་འདིར་
འཐབ་རྩོད་གཡུལ། །ནད་རིམས་དབུལ་ཕོངས་བསྐྱེད་པ་འབྱུང་པོའི་གདོན། །གངས་ཅན་འགྲོ་སྙིང་ཞུགས་པའི་བརླང་སྤྱོད་སོགས། །དགྲ་བགེགས་སྡེ་འགྲོས་བཅས་པ་ཞི་བར་ཤོག །
ཁྱད་པར་ལྔ་བདོའི་མཐུ་ཡིས་སྔོན་དུས་ནས། །སྨོན་ལམ་ལོག་དང་གློག་བུར་དམ་སྲིའི་འཕྲུལ། །འཇིག་རྟེན་ཕུང་བར་བྱེད་པ་མུན་པའི་རུམ། །བྱིན་རླབས་རྟ་བདུན་དབང་པོས་
སངས་པར་ཤོག །ལྷོ་བྱང་སྟོད་སྨད་ཕྱོགས་མཚམས་ནས་སློང་སྟེ། །ལུས་ཅན་མནར་ནུས་དམག་དང་རྗེས་འབྲངས་འདྲེས། །ཉེར་འཚེའི་ན་བུན་དེངས་བའི་ནམ་མཁའ་ལ། །བདེ་
སྐྱིད་ཉི་ཟླ་ཟུང་འབྲེལ་འཆར་བར་ཤོག །ཐེག་མཆོག་དཔལ་གྱི་རི་བོའི་རྩེ་མོ་རུ། །སྒྲུབ་པའི་འདུས་སྡེས་རབ་མཚོན་ཟབ་ཆོས་འདི། །ཉམས་སུ་ལེན་ནོ་ཅོག་གི་བསོད་ནམས་ལ། །

༄༅། །སྲིད་ཞི་གདོད་མའི་འབྲས་བུ་ཡོངས་སྨིན་ཤོག །དཔལ་ལྡན་རྡོ་རྗེ་གཤོག་རྒོད་མ་ལ་སོགས། །ཟབ་གཏེར་བསྟན་སྐྱོང་ཚོགས་ཀྱི་སྲུང་སྐྱོབ་ཅིང་། །རྩ་གསུམ་དྲང་སྲོང་
ལྷ་དང་རིག་འཛིན་གྱི། །བདེན་པས་དུས་ཀུན་དགེ་བའི་བཀྲ་ཤིས་ཤོག །ཅེས་དང་། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །ཞེས་འཇིག་རྟེན་དགེ་བའི་ཤིས་པས་མཐའ་རྒྱས་སུ་བྱ་ཞིང་མེ་ཏོག་སིལ་མའི་
ཆར་དབབ་པར་བྱའོ། །དབལ་ལྡན་འདྲེན་བྱེད་སྟོང་པའི་གྲོང་ཁྱེར་གང་། །མཐོ་རིས་དང་པོར་འཕོས་བ་འཇིག་རྟེན་ན། །ཡི་གེའི་གྲགས་པ་གསལ་བའི་ལྷ་ཡི་ཁང་། །མང་པོས་བཀུར་བའི་རིན་ཆེན་ཟ་མ་ཏོག། །གང་ན་གསེར་གྱི་མངལ་ཅན་བློ་གྲོས་ཀྱི། །ལང་ཚོ་མ་རྙིང་
སྡེ་བཞིའི་གདོང་བ་དང་། །གཙུག་ལག་རྣ་བ་བརྒྱད་པའི་བ་དན་ཅན། །ལྷ་སྲས་ཞལ་གྱི་ཆུ་སྐྱེས་གེ་སར་ལས། །རྣམ་དཔྱོད་འདྲེན་བྱེད་སྟོང་གི་ལེགས་མཐོང་བའི། །ས་འོག་གཏེར་གཅིག་བྱིས་པའི་སྒྱུ་རྩལ་གྱིས། །ཉམས་འོག་འཛུད་གང་འགལ་ཟླའི་གདེངས་ཅན་དེའི། །གཞན་
དབང་མ་བཟོད་གཡོན་ཕྱོགས་ལྷ་དང་བསྙེན། །དེ་ཕྱིར་ཀུན་གཟིགས་བླ་མ་པྲ་ཛྙཱའི་ཞབས། །གང་གི་རིང་ལུགས་ནུབ་པ་མེད་པའི་རྒྱན། །མགུལ་པར་མཛེས་པ་ཁྱོད་ཀྱིས་རེ་བའི་དོན། །གྲུབ་པར་མཛོད་ཅེས་རྒྱལ་པོའི་ཁབ་དེར་བསྐུལ། །འདི་ན་སྔོན་ཆད་བརྗོད་པ་བྲལ་བའི་ནགས། །

ཁུ་བྱུག་ཅ་ཅོའི་སྒྲ་འབྱིན་མ་ལ་ཡའི། །ནགས་ཀླུང་རང་གི་ངང་ཚུལ་དྲིའི་བཞོན་བས། །ཡིད་ལ་གདུང་བ་བསྐྱེད་པ་དུས་ཀྱིས་མཐུ། །གང་དུ་འཇུག་བྱའི་དཀྱིལ་འཁོར་འཕྲུལ་དགའི་གྲོང་། །གདགས་གཞི་མཚན་ཉིད་མེད་པའི་རྣམ་ཆ་ཡང་། །གྲོང་ཁྱེར་མེད་ལ་སློང་བ་དོན་གཉེར་བཞིན། །
བད་མ་བརྩེགས་བའི་ཕོ་བྲང་དེ་སླད་སྤྱོན། །ལྗོན་པ་ལང་ཚོས་གདུངས་པའི་བརྟུལ་ཞུགས་ནི། །ཡལ་འདབ་ཁུར་དུ་བཟོད་པ་ཙམ་ཞིག་སྟེ། །རྒྱལ་བོས་སྲིད་ལ་འབྲེལ་བའི་ཛམ་བུའི་ཤིང་། །ཕུན་ཚོགས་འབྲས་བུའི་ཁུར་གྱིས་ཕྱིད་པའོ། །ཞེས་བརྗོད་བྱ་དང་། རྗོད་བྱེད་གཉིས་ཀར་
རྟེན་འབྲེལ་གྱི་ཐུན་ཚོགས་མང་བོས་འཁྱུད་པའང་ཟུར་གྱིས་བསྟན་པའི་ཁྲིགས་རིམ་འདི་ནི། རྒྱལ་བའི་བསྟན་པ་རིན་པོ་ཆེ་སྤྱི་དང་བྱེ་བྲག་གི་ཉེར་འཚོར་བླ་ན་མཚུངས་བ་མེད་པ། ལྷ་བཙན་པོ་ཁྲི་སྲོང་ལྡེའུ་བཙན་གྱི་གདུང་རབས་ཤིང་སཱ་ལ་བ་ཆེན་པོའི་མྱུ་གུ་གསང་ཆེན་རྡོ་རྗེ་སྙིང་པོ་རྒྱུད་སྡེ་ཆེན་
བོའི་རིག་པ་མཆོག་གི་དཀྱིལ་འཁོར་དུ་མེ་ཏོག་ཕོག་པའི་རིགས་ཀྱི་ཅོད་པན། ལྷ་འཇིགས་མེད་དཔའ་བོ་འཆི་མེད་བསྟན་པའི་རྡོ་རྗེ་ཕྱོགས་ལས་རྣམ་པར་རྒྱལ་བའི་སྡེ་ཞེས་ཡོངས་སུ་དབྱངས་པ་རྗེ་འབངས་རྣམས་ཀྱི་ཚོམ་བུ་ཚོགས་ཀྱི་སྒྲུབ་པའི་རྣལ་འབྱོར་དུ་བཀས་བསྐུལ་བ་བཞིན། སངས་
རྒྱས་གཉིས་པ་སློབ་དཔོན་ཆེན་པོས་རྗེས་སུ་བཟུང་བའི་རིག་པ་འཛིན་པ་འཇིགས་མེད་གླིང་པའམ། གཞན་དུ་རྫོགས་ཆེན་པ་རང་བྱུང་རྡོ་རྗེ་མཁྱེན་བརྩེའི་འོད་ཟེར་གྱིས་བྱང་ཆུབ་ལྗོན་པའི་ནགས་ཁྲོད་པད་མ་འོད་གླིང་དུ་སྦྱར་བའོ།། །།

༄༅། །ཚེ་དཔག་མེད་འཆི་མེད་སྐུ་གསུམ་འདུས་པའི་སྒྲུབ་ཐབས་དབང་ཆོག་དང་བཅས་པ་ཚེ་དབང་བཅུད་འཁྱིལ་
ཞེས་བྱ་བ་བཞུགས་སོ༔

༄༅། །བླ་མ་དང་སྐུ་གསུམ་རིགས་འདུས་པའི་ལྷ་ལ་ཕྱག་འཚལ་ལོ། །བཀྲ་ཤིས་ཟླ་གམ་དབང་གི་དཀྱིལ་འཁོར་དུ། །རྟག་པའི་རྡོ་རྗེ་ཁ་སྦྱོར་བདེ་བ་ཆེ། །འཆི་མེད་གྲུབ་པའི་རྒྱལ་བ་ཡབ་དང་ཡུམ། །སྙིང་གི་ཟེའུ་འབྲུར་
བཞུགས་ལ་ཚེ་དབང་སྩོལ། །ཆོས་འཛིན་བློ་གྲོས་མཐའ་ཡས་རྒྱལ་བའི་སྲས། །སྣང་མཛད་མཚན་གྱི་རྒྱལ་རྔ་བརྡུང་དེ་སྲིད། །བཟང་པོ་སྤྱོད་པའི་ཤེས་རབ་བློ་ཆེན་གྱིས། །མི་དཔོག་སྨོན་ལམ་གཏེར་ཁ་བྱེ་བ་ལས། །ཚེ་དབང་བཅུད་དུ་འཁྱིལ་བར་སུས་སྤྱོད་པ། །རྡོ་རྗེ་
སྲོག་ཏུ་སྡོམ་བྱེད་ཟབ་པའི་ཆོས། །གཏན་པ་མེད་པའི་སྦྱིན་པ་ལ་དགའ་བས། །ལེགས་བཤད་སྙིང་པོར་དྲིལ་བ་འདི་རྨད་དོ། །པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་ཆོས་སྡེ་ལས་ཚེ་དཔག་མེད་སྐུ་གསུམ་འདུས་པའི་བསྙེན་སྒྲུབ་ཉམས་སུ་ལེན་ཅིང་། གཞན་ལ་དབང་
བསྐུར་བའི་ཆོ་གའི་རིམ་པ་ལ་གསུམ། སྦྱོར་བ། དངོས་གཞི། རྗེས་ཀྱི་ལས་རིམ་མོ། །དང་པོ་ནི། སྟེགས་བུའི་ཁར་དཀྱིལ་འཁོར་ལྟེ་བ་དམར། པད་འདབ་བརྒྱད་མཛེས་ཚོན། ཁྱམས་བཞི་ཕྱོགས་མདོག སྒོ་དང་རྟ་བབས་སོགས་ཞི་དཀྱིལ་སྤྱི་མཐུན་ནམ། མ་འཛོམས་

༄༅།  །ན་མཎྜལ་ལ་དྲི་བཟང་གིས་གཤེར་བའི་འབྲུའི་ཚོམ་བུ་གཅིག་བཀོད་པའི་དབུས་སུ་མཉྫིའི་ཁར་བུམ་པ་བཅུད་ལྡན་མགུལ་ཆིངས་དང་ལྡན་པ། མདུན་ཏུ་ཚེ་གཏོར་རམ་ཚེ་བུམ་སྤྱི་དང་འདྲ་བ་ལས་ཁ་ནས་ཕྱོགས་བཞིར་དབྱངས་པའི་ཤིང་ལོའི་རྩེར་རྒྱ་གྲམ་རེ་རེས་
མཚན་པ། གཡས་སུ་ཚེ་རིལ། རྒྱབ་ཏུ་ཚེ་མདལ། ཡེ་ཤེས་སེམས་དཔའི་ཙཀླི་དང་ཤེལ་རྡོ། གཡོན་ཏུ་ཀ་པཱ་ལར་ཆང་བཟང་པོ་ཨ་མྲྀ་ཏའི་བདུད་ལྡན་དར་དམར་བརྒྱད་ལྟེབ་ཀྱི་ཁེབས་དང་བཅས་པའི་སྟེང་དུ་གསུམ་བའི་དབང་རྟེན་རིག་ཙག ལོགས་བ་ར་བདེར་བས་ཐམས་ཅད་པའི་
བུམ་པ་བཤམ། གཞན་ཡང་བཀའ་སྲུང་གི་མཆོད་གཏོར། ཚོགས་ཀྱི་ཡོ་བྱད་གཙོར་གྱུར་འོག་ཏུ་དགོས་པའི་ཡོ་བྱད་རྣམས་འདུ་བྱའོ། །གཉིས་པ་དངོས་གཞི་ལ་གཉིས། བདག་དོན་བསྙེན་སྒྲུབ་བྱ་བ། གཞན་དོན་དབང་བསྐུར་བའོ། །དང་པོ་ལ་གསུམ། སྔོན་འགྲོ་
སྦྱོར་བའི་ཆོས་། དངོས་གཞི་བསྐྱེད་བཟླས་ཀྱི་ཆོས། མཐའ་རྟེན་མཇུག་གི་ཆོས་སོ། །དང་བོ་ལ་བཞི་ལས། ཐོག་མར་སྐྱབས་སེམས་སྔོན་དུ་འགྲོ་བའི་ཚོགས་བསགས་པ་ནི། མདུན་དུ་སྨན་རཀ་གཏོར་གསུམ་ཉེར་སྤྱོད་དང་བཅས་པ་བཀོད་ལེགས་པར། ཧྲཱིཿ མདུན་

གྱི་ནམ་མཁར་འཇའ་འོད་གུར་ཁང་དབུས༔ དཀྱིལ་འཁོར་དབང་ཕྱུག་ཀུན་བཟང་སྣང་མཐའ་ཡས༔ འཆི་མེད་སྐུ་གསུམ་འདུས་པ་ལྷ་ཡི་ཚོགས༔ མ་ལུས་འཁོར་བཅས་གནས་
འདིར་གཤེགས་ཤིང་བཞུགས༔ དབང་སྐུར་བྱིན་རློབས་མཆོག་གི་དངོས་གྲུབ་སྩོལ༔ སྐྱབས་སུ་འགྲོ་བ་ནི། ན་མོ༔ ཆོས་སྐུ་སྣང་བ་མཐའ་ཡས་ཚེ་ཡི་བདག༔ ལོངས་སྐུ་ཐུགས་རྗེའི་
མངའ་བདག་སྤྱན་རས་གཟིགས༔ འགྲོ་འདུལ་པདྨ་འབྱུང་གནས་སྤྲུལ་པའི་སྐུ༔ སྐུ་གསུམ་གདོད་མའི་ལྷ་ལ་སྐྱབས་སུ་མཆི༔ སེམས་བསྐྱེད་པ་ནི། བདག་གིས་མཁའ་མཉམ་འགྲོ་བའི་དོན་
སླད་དུ༔ སྐུ་གསུམ་གདོད་མའི་ལྷ་ཚོགས་བསྒྲུབས་ནས་ནི༔ འགྲོ་ཀུན་འཆི་བའི་འཇིགས་པ་ལས་བསྒྲལ་ཏེ༔ སྙིང་པོ་བླ་མེད་ས་ལ་འགོད་པར་བགྱི༔ ཚོགས་བསགས་ཡན་ལག་བདུན་པ་ནི།
ཧྲཱིཿ སྐུ་གསུམ་ཡོངས་འདུས་འཆི་མེད་ལྷ་ཡི་ཚོགས༔ རབ་གུས་དུང་བའི་གནས་འདིར་སྤྱན་འདྲེན་གཤེགས༔ རིན་ཆེན་གཞལ་ཡས་མཛེས་པའི་གདན་ལ་བཞུགས༔ བདག་སོགས་

༄༅། །སྒོ་གསུམ་གུས་པས་ཕྱག་འཚལ་ལོ༔ ཕྱི་ནང་གསང་བ་མཆོད་སྤྲིན་རྒྱ་མཚོས་མཆོད༔ དམ་ཚིག་ཉམས་ཆག་སྡིག་སྒྲིབ་མཐོལ་ཞིང་བཤགས༔ དུས་གསུམ་རྒྱལ་
བའི་སྤྱོད་ལ་རྗེས་ཡི་རང༔ བླ་མེད་ཐེག་ཆེན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་འགྲོ་བའི་དོན་ཕྱིར་བཞུགས༔ འཁོར་འདས་དགེ་ཚོགས་བྱང་ཆུབ་ཆེན་པོར་བསྔོ༔ འགྲོ་
ཀུན་སྐུ་དང་ཡེ་ཤེས་ཡོངས་འགྲུབ་ཤོག༔ ལན་གསུམ་རེའི་རྗེས་སུ་ཚོགས་ཞིང་ལ་ཐུགས་རྒྱུད་བསྐུལ་བ་ནི། རྗེ་བཙུན་བླ་མ་རྡོ་རྗེ་འཛིན༔ སངས་རྒྱས་ཀུན་གྱི་སྐུ་གསུང་ཐུགས༔ ཡོན་ཏན་ཕྲིན་ལས་རྫོགས་
པའི་དཔལ༔ ཁྱོད་ལ་ཕྱག་འཚལ་སྐྱབས་སུ་མཆི༔ དབང་བཞི་རྫོགས་པའི་དངོས་གྲུབ་སྩོལ༔ སྒྲིབ་གཉིས་བྱང་བར་མཛད་དུ་གསོལ༔ ཨོཾ་ཨཱཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གསོལ་
འདེབས་ཀྱི་བསྙེན་པ་བརྒྱ་སྟོང་ཅི་ནུས་ཀྱི་ངང་ནས་དབང་བཞི་བླང་བར་བྱ་ཞིང་། ཐུན་མཐར། གསོལ་གདབ་བསྙེན་པས་མདུན་གྱི་ལྷ་ཚོགས་ལས༔ དཀར་དམར་མཐིང་ཚོགས་བསམ་ཡས་འོད་ཟེར་གྱིས༔ གནས་གསུམ་

གང་བས་སྒོ་གསུམ་རིམ་པར་སྦྱངས༔ སྐུ་གསུང་ཐུགས་སུ་བྱིན་གྱིས་བརླབ་པ་དང༔ འོད་ཟེར་ཕར་འཕྲོས་སྐུ་གསུང་ཐུགས་ལ་ཐིམ༔ ཕྱི་ནང་གསང་བའི་མཆོད་པས་མཉེས་པ་དང༔
བར་དུ་འོད་ཟེར་སྣོད་བཅུད་ཐམས་ཅད་གང༔ བླ་མ་ཡི་དམ་མཁའ་འགྲོར་གསལ་བའི་ངང༔ ཚོགས་ཞིང་འོད་ཞུ་རང་དང་གཉིས་སུ་མེད༔ མ་བཅོས་ཁྱབ་གདལ་ཟུང་འཇུག་ངང་ལ་
བཞག༔ གཉིས་པ་བགེགས་པ་སྐྲད་ཅིང་སྲུང་འཁོར་སྒོམ་པ་ནི། གཏོར་མ་ཨ་ཀཱ་རོས་བྱིན་བརླབ། ནམ་མཁའ་མཛོད་ཀྱི་སྔགས་རྒྱས་བསྔོས་ལ། ཧཱུྃ༔ ས་ཕྱོགས་འདིར་གནས་ལྷ་ཀླུ་འབྱུང་པོའི་ཚོགས༔ དངོས་སུ་བཤམས་
པའི་མཆོད་སྦྱིན་བདུད་རྩིའི་རྒྱུན༔ འབད་པ་མེད་པར་བྱིན་གྱིས་བརླབས་ནས་འབུལ༔ འདི་དག་གསོལ་ཞིང་ལེགས་པར་བསྣམས་ནས་ཀྱང༔ ས་ཕྱོགས་དགེ་ཞིང་བར་ཆད་མེད་
པ་དང༔ ཇི་སྲིད་བསྙེན་སྒྲུབ་འབྲས་བུ་མ་ཐོབ་པར༔ ཁྱེད་རྣམས་ས་ཕྱོགས་གཞན་དུ་འགྲོ་བར་གྱིས༔ གལ་ཏེ་འདིར་གནས་བསམ་སྦྱོར་ངན་པ་ཡིས༔ ལས་ལ་མི་མཐུན་འབྲས་

༄༅། །བུ་འབྱིན་འགྱུར་ན༔ བདག་ཉིད་དབང་ཆེན་དཔལ་གྱི་མཐུ་སྟོབས་ཀྱིས༔ ལུས་ངག་ཡིད་གསུམ་ཐལ་བའི་རྡུལ་དུ་བྱེདཿ༔ ཨོཾ་སུམྦྷ་ནི་སུམྦྷ་ཧཱུྃ༔ གྲྀཧྣ་གྲྀཧྣ་ཧཱུྃ༔
 གྲྀཧྣཱ་པ་ཡ་གྲྀཧྣཱ་པ་ཡ་ཧཱུྃ༔ ཨཱ་ན་ཡ་ཧོཿ བྷ་ག་བཱན་བཛྲ་བིདྱཱ་རཱ་ཛ་ཧཱུྃ་ཕཊ༔ གཏོར་མ་ཕྱི་རོལ་དུ་དོར་ལ་མཚམས་བཅད་པ་ནི། ཧཱུྃ༔ བདག་ཉིད་ཁྲོ་རྒྱལ་རྟ་མགྲིན་ཁྲོས་པ་ཡི༔ ཐུགས་ལས་སྤྲོས་
པའི་མཚོན་ཆ་རྡོ་རྗེ་མེས༔ སྟེང་འོག་ཕྱོགས་མཚམས་མ་ལུས་ཀུན་ཏུ་གཏམས༔ བསྐལ་པའི་ལས་ཀྱི་རླུང་ཡང་ལྡང་མི་འགྱུར༔ ཨོཾ་ཧ་ཡ་གྲཱི་ཝ་བཛྲ་རཀྵ་རཀྵ་ཧཱུྃ་ཕཊ༔ གསུམ་པ་ཕྱིན༔
དབབ་པ་ནི། མདའ་དར་གཡབ། སྤོས་རོལ་གདུང་བའི་དབྱངས་དང་བཅས་ཏེ། ཨོཾ་ཨཱཿཧཱུྃ༔ ཨ་ལ་ལ་ཧོཿ ངོ་བོ་ཆོས་སྐུའི་ཞིང་ཁམས་ནས༔ བདེ་གཤེགས་སྣང་བ་མཐའ་ཡས་ཀྱིས༔ གནས་འདིར་དབང་
སྐུར་བྱིན་ཕོབ་ལ༔ རིག་འཛིན་ཚེ་ཡི་དངོས་གྲུབ་སྩོལ༔ རང་བཞིན་ལོངས་སྐུའི་ཞིང་ཁམས་ནས༔ བཅོམ་ལྡན་ཚེ་དཔག་མེད་མགོན་གྱིས༔ གནས་འདིར་དབང་སྐུར་བྱིན་ཕོབ་ལ༔

རིག་འཛིན་ཚེ་ཡི་དངོས་གྲུབ་སྩོལ༔ ཐུགས་རྗེ་སྤྲུལ་པའི་ཞིང་ཁམས་ནས༔ སློབ་དཔོན་མཚོ་སྐྱེས་རྡོ་རྗེ་ཡིས༔ གནས་འདིར་དབང་སྐུར་བྱིན་ཕོབ་ལ༔ རིག་འཛིན་ཚེ་ཡི་དངོས་
གྲུབ་སྩོལ༔ འཆི་མེད་གཉུག་མའི་ཞིང་ཁམས་ནས༔ ལོ་ཆེན་བེ་རོ་ཙ་ན་ཡིས༔ གནས་འདིར་དབང་སྐུར་བྱིན་ཕོབ་ལ༔ རིག་འཛིན་ཚེ་ཡི་དངོས་གྲུབ་སྩོལ༔ ཟུང་འཇུག་དབུ་
མའི་ཞིང་ཁམས་ནས༔ འོད་གསལ་སྣ་ཚོགས་རང་གྲོལ་གྱིས༔ གནས་འདིར་དབང་སྐུར་བྱིན་ཕོབ་ལ༔ རིག་འཛིན་ཚེ་ཡི་དངོས་གྲུབ་སྩོལ༔ དངོས་གྲུབ་ཀུན་སྩོལ་ཡི་དམ་ལྷ༔ 
རྫུ་འཕྲུལ་ཐོགས་མེད་མཁའ་འགྲོའི་ཚོགས༔ གནས་འདིར་དབང་སྐུར་བྱིན་ཕོབ་ལ༔ རིག་འཛིན་ཚེ་ཡི་དངོས་གྲུབ་སྩོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་
ལ་དབང་བཞི་སྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཛྙཱ་ན་ཨཱ་བེ་ཤ་ཡ་ཨ་ཨཱ༔ བཞི་པ་མཆོད་རྫས་བྱིན་རླབས་ནི། འཆི་མེད་རིག་

༄༅། །འཛིན་དཀྱིལ་འཁོར་སྒྲུབ་པའི་རྫས༔ ཕྱི་ནང་གསང་བའི་རང་བྱུང་མཆོད་པ་རྣམས༔ མ་དག་ལོག་འཁྲུལ་ཉེས་པའི་ཚོགས་རྣམས་ཀུན༔ ཡེ་ཤེས་འབྲུ་གསུམ་སྦྱོངས་
ཤིང་བྱིན་གྱིས་རློབས༔ རྃ་ཡྃ་ཁྃ༔ ཨོཾ་ཨཱཧཱུྃ༔ ལན་བདུན་བརྗོད། དེ་དག་གིས་སྔོན་འགྲོའི་ཆོས་བསྟན་ཟིན་ཏོ། །གཉིས་པ་དངོས་གཞི་ལ་བདུན་གྱི། དང་པོ་ཏིང་ངེ་འཛིན་རྣམ་པ་གསུམ་གྱིས་བདག་མདུན་དབྱེར་མེད་དུ་བསྒོམ་པ་ནི། ཨོཾ་མ་
ཧཱ་ཤཱུནྱ་ཏཱ་ཛྙཱ་ན་བཛྲ་སྭ་བྷ་ཝ་ཨཱཏྨཱ་ཀོ྅ཧཾ། ཆོས་ཐ མས་ཅད་ཀྱི་རང་བཞིན་དེ་བཞིན་ཉིད་ལས་མི་འདའ་བའི་སྟོང་པ་ཉིད་ཀྱི་ངོ་བོའོ༔ དེ་ཉིད་མ་རྟོགས་པའི་སེམས་ཅན་རྣམས་ཀྱི་དོན་བྱ་
བའི་སླད་དུ་གདངས་འགག་པ་མེད་པ་ལོངས་སྐུའི་རྩལ་སྣང་སྙིང་རྗེ་ཆེན་པོའི་དབང་གིས་རེ་ཞིག་མིག་འཕྲུལ་ལྟ་བུར་འཆི་མེད་སྐུ་གསུམ་འདུས་པའི་སྐུར་ལྡང་བར་བྱའོ༔ སྤྲུལ་པ་རྒྱུའི་ཡི་
གེ་ཧཱིདམར་པོ་གསལ་ཞིང་འབར་བ་ལས༔ ཡི་གེ་བྷྲཱུྃ་ཁ་དོག་ལྔ་ལྡན་ཞིག་ཆད་པ་འོད་དུ་ཞུ་བ་ལས་པདྨ་རཱ་གའི་ས་གཞི་ལག་མཐིལ་ལྟར་ཁོད་སྙོམས་པའི་གཞི་ལ༔ བདེ་ཆེན་པདྨོ་བརྩེགས་

པའི་གཞལ་མེད་ཁང་གྲུ་བཞི་སྒོ་བཞི་རྟ་བབ་བཞི་དང་ལྡན་ཅིང་ཕུལ་དུ་བྱུང་བའི་རྒྱན་གྱིས་སྤྲས་པ༔ ཕྱི་རོལ་དུ་ཡན་ལག་བརྒྱད་དང་ལྡན་པའི་ཁྲུས་ཀྱི་རྫིང་བུ་བརྒྱད་དང་རིན་པོ་ཆེའི་ལྗོན་
ཤིང་གི་ཕྲེང་བ་ལ་མཛེས་ཤིང་ཡིད་དུ་འོང་བའི་ལྷའི་བྱ་རྩེ་ཞིང་སྐད་སྙན་སྒྲོག་པ་ཅན་གྱི་བར་བར་དུ་ལྷ་དང༔ ལྷ་མོ༔ དྲང་སྲོང༔ གྲུབ་པའི་ཚོགས་དུ་མ་རྣམ་པར་རོལ་པ༔ ཡེ་ཤེས་
སྒྱུ་མའི་རང་བཞིན་རྒྱ་ཁྱོན་དང་ངོ་མཚར་གྱི་བཀོད་པ་བསམ་གྱིས་མི་ཁྱབ་པའི་མཐའ་སྐོར་རིན་པོ་ཆེ་སྣ་བདུན་གྱི་ཕ་གུས་ཡོངས་སུ་བསྐོར་བའོ༔ ཕོ་བྲང་ཆེན་པོའི་ལྟེ་བར་རྨ་བྱ་གཞོན་
ནུ་ཟུང་བཞིས་བཏེགས་པའི་རིན་པོ་ཆེའི་ཁྲི་སྟེགས་རབ་ཏུ་མཐོ་བར་པདྨ་ཉི་ཟླའི་གདན་ཡངས་ཤིང་རྒྱ་ཆེ་བའི་སྟེང་དུ་ཆོས་ཀྱི་དབྱིངས་མཐའ་དང་དབུས་མེད་པར་སྟོན་པར་བྱེད་པའི་ཡི་གེ་ཧྲཱིཿལས་
ཚེ་དཔག་མེད་སྐུ་མདོག་དམར་བོ་འོད་དང་ལྡན་པ༔ ཞལ་གསུམ་ཕྱག་དྲུག་པ༔ གཡས་ཞལ་ཆུ་ཤེལ་ལྟར་དཀར་ལ་འཚེར་བ༔ གཡོན་ཞལ་རིན་པོ་ཆེ་མརྒད་ལྟར་ལྗང་ཞིང་འོད་

༄༅། །འཕྲོ་བས་མཛེས་པ༔ དབུས་ཞལ་པདྨ་རཱ་ག་ལྟར་དམར་གསལ་འཛུམ་ཞིང་བཞད་པས་འོད་ཟེར་ལྔ་འཕྲོ་བ༔ ཕྱག་གཡས་དང་པོ་ཐུགས་ཀར་པདྨའི་ཕྲེང་བ་འདྲེན་ཐབས་སུ་
འཛིན་པ༔ གཡོན་གྱི་དང་པོ་མཉམ་བཞག་གི་སྟེང་ན་ཚེ་ཡི་བདུད་རྩིས་གང་བའི་བུམ་པ་འཛིན་ཅིང་ཡུམ་ལ་འཁྱུད་པ༔ གཡས་ཀྱི་ལྷག་མ་གཉིས་རྡོ་རྗེ་དང་ནོར་བུ་རིན་པོ་ཆེ་འབར་བ་
འཛིན་པ༔ གཡོན་གྱི་ལྷག་མ་གཉིས་འཁོར་ལོ་དང་རྒྱ་གྲམ་འཛིན་པ༔ དེའི་པང་དུ་གསང་བ་ཡེ་ཤེས་ཀྱི་ཌཱཀི་སྐུ་མདོག་དམར་གསལ་ཞལ་གཅིག་ཕྱག་གཉིས་མ༔ གཡས་པདྨ་དང་
གཡོན་ཀ་པཱ་ལ་བདུད་རྩིས་གང་བ་བསྣམས་ནས་ཡབ་ཀྱི་མགུལ་ནས་འཁྱུད་པ༔ ཡབ་ཡུམ་གཉིས་ཀའང་དབུ་རྒྱན༔ སྙན་རྒྱན༔ མགུལ་རྒྱན༔ དོ་ཤལ༔ ཚངས་སྐུད་ལ་
སོགས་པ་དང་དར་དང་རིན་པོ་ཆེའི་རྒྱན་སྣ་ཚོགས་ཀྱིས་མཛེས་པར་བྱས་པའི༔ ལོངས་སྤྱོད་རྫོགས་པའི་སྐུའི་རྒྱན་ཅན༔ ཞབས་གཉིས་སྐྱིལ་ཀྲུང་གིས་འཇའ་ཚོན་སྣ་ལྔའི་གུར་ཁྱིམ་

དབུས་ན་སྣང་ལ་རང་བཞིན་མེད་པར་བཞུགས་པའི་བ་སྤུའི་བུ་ག་ཐམས་ཅད་ནས་རྟ་མགྲིན་གྱི་སྐུ་ཕྱེད་ཕྱེད་ཐོན་པས་སྲུང་བའི་འཁོར་ལོར་ལྷུན་གྱིས་གྲུབ་པའོ༔ ཚེ་དཔག་མེད་ཡབ་ཡུམ་
གཉིས་སུ་མེད་པའི་ཐུགས་ཀར་པདྨའི་སྡོང་བུའི་སྟེང་དུ་ཡེ་ཤེས་སེམས་དཔའ་གུ་རུ་རིན་པོ་ཆེ་པདྨ་སམྦྷ་བའི་ཆ་ལུགས་སྐུ་མདོག་དཀར་དམར་གཞོན་ཤ་ཆགས་པའི་ཉམས་ཅན༔ ཕྱག་གཡས་གསེར་
གྱི་རྡོ་རྗེ་རྩེ་ལྔ་པ་གདེངས་པའི་ཚུལ་དང༔ གཡོན་པདྨ་རཱ་གའི་བུམ་ཐོད་བདུད་རྩིས་གང་བ་བསྣམས་ནས་ཡུམ་ལ་འཁྱུད་པ༔ ཞབས་རྒྱལ་པོ་རོལ་པའི་སྟབས་སུ་བཞུགས་པའི་པང་ན༔ ཡུམ་
ཡེ་ཤེས་མཚོ་རྒྱལ་དཀར་མོ་གྲི་ཐོད་འཛིན་པས་འཁྱུད་ཅིང༔ ཞབས་པད་སྐྱིལ་གྱིས་འཁྲིལ་བ༔ བདེ་སྟོང་གཉིས་སུ་མེད་པའི་ཡེ་ཤེས་ཆེན་པོའི་ངོ་བོར་གྱུར་པའོ༔ མཐའ་སྐོར་གྱི་
པད་འདབ་ལ་མགྲོན་ཐབས་ཀྱི་ལྷ་དང་བླ་མ་དང་སངས་རྒྱས་བྱང་ཆུབ་སེམས་དཔའི་ཚོགས༔ ཡི་དམ་ཞི་ཁྲོ་རབ་འབྱམས༔ གནས་ཡུལ་གྱི་དཔའ་བོ་མཁའ་འགྲོའི་ཚོགས་དཔག་ཏུ་མེད་

༄༅། །པར་བཞུགས་པའོ༔ སྤྱི་བོར་ཟླ་བ་ལ་གནས་པའི་ཨོཾ་དཀར་པོ༔ མགྲིན་པར་པདྨ་ལ་གནས་པའི་ཨཱཿདམར་པོ༔ སྙིང་གར་ཉི་མ་ལ་གནས་པའི་ཧཱུཾ་སྔོན་པོ་རྣམས་
ཀྱིས་མཚན་པ་ལས་འོད་ཟེར་འཕྲོས་པས་རང་བཞིན་གྱི་གནས་དང༔སྐུ་གསུམ་བདེ་བ་ཆེན་པོའི་ཞིང་ཁམས༔ འོག་མིན་པདྨོ་བཀོད་ལ་སོགས་པ་ནས༔ དཀོན་མཆོག་རྩ་བ་གསུམ་གྱི་ལྷ་
ཚོགས་མ་ལུས་པ་འཆི་མེད་སྐུ་གསུམ་འདུས་པའི་རྣམ་པར་བཛྲ་ས་མཱ་ཛཱཿ གཉིས་པ་སྤྱན་འདྲེན་པ་ནི། ཧྲཱི༔ སྔོན་ཚེ་བདེ་བ་ཅན་གྱི་ཞིང་ཁམས་ནས༔ འོད་ཟེར་ལྔ་ལྡན་རྒྱ་མཚོའི་གླིང་དུ་
འཕྲོས༔ ཆོས་སྐུའི་དབང་བསྐུར་འཆི་མེད་དངོས་གྲུབ་བརྙེས༔ མ་ཧཱ་གུ་རུ་མཚོ་སྐྱེས་རྡོ་རྗེའི་སྐུ༔ འཆི་མེད་ཚེ་ཡི་ལྷ་མོ་ཙཎྜ་ལཱི༔ འཁོར་དུ་དཔའ་བོ་མཁའ་འགྲོའི་ཚོགས་དང་བཅས༔
སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་སུ་གསོལ༔ བཀྲ་ཤིས་ཟླ་གམ་འོད་ཀྱི་བྲག་ཕུག་ཏུ༔ འཆི་མེད་ཚེ་ཡི་རིག་འཛིན་

བསྒྲུབས་པའི་ཚེ༔ བྷ་ཊཱ་ཁ་སྦྱོར་ལོངས་སྐུའི་རྩལ་དབང་རྫོགས༔ པདྨ་འབྱུང་གནས་འགྱུར་མེད་རྡོ་རྗེའི་སྐུ༔ གཉིས་མེད་སྦྱོར་བའི་ཡུམ་ཆེན་མནྡྷ་ར༔ འཁོར་དུ་དཔའ་བོ་
མཁའ་འགྲོའི་ཚོགས་དང་བཅས༔ སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་སུ་གསོལ༔ སྤྲུལ་སྐུའི་ཞིང་ཁམས་བྲག་དམར་གཡའ་མ་
ལུང༔ འཆི་མེད་བདུད་རྩིའི་སྙིང་བོ་བསྒྲུབས་པའི་ཚེ༔ ཚེ་ཡི་ལྷ་ཚོགས་མཁའ་ལ་ཆར་བཞིན་བབས༔ ལྷ་དང་དབྱེར་མེད་པདྨ་ཚེ་དབང་རྩལ༔ གསང་བའི་ཡུམ་གཅིག་ཡེ་ཤེས་
མཚོ་རྒྱལ་མ༔ འཁོར་དུ་དཔའ་བོ་མཁའ་འགྲོའི་ཚོགས་དང་བཅས༔ སྐུ་གསུམ་ཚེ་ཡི་ལྷ་ཚོགས་དབྱིངས་ནས་བཞེངས༔ འགྲོ་བའི་དོན་དུ་སྤྱན་འདྲེན་གཤེགས་སུ་གསོལ༔ ཨོཾ་
ཨེ་ཧྱ་ཧི་བྷ་ག་ཝཱན་མ་ཧཱ་ཀཱ་རུ་ཎི་དྲྀ་ཤྱཧོཿཛཿཧཱུྃ་བྃ་ཧོ༔ གསུམ་པ་དམ་ཡེ་བསྲེ་བ་ནི༔ ཧྲཱིཿ གདོད་ནས་གཉིས་མེད་མཉམ་པའི་ངང་ཉིད་ལ༔ བློ་སྦྱོང་ཕྱིར་དུ་དམ་ཚིག་ཡེ་ཤེས་སེམས༔ ཆུ་ལ་

༄༅། །ཆུ་བཞག་སྒྱུ་མ་ཇི་བཞིན་དུ༔ དུ་མར་སྣང་ཡང་རོ་གཅིག་བརྟན་པར་བྱ༔ ཀཱ་ཡ་ཝཱ་ཀ་ཙིཏྟ་ཏིཥྛ་བཛྲ་ལྷན༔ བཞི་པ་དབང་བསྐུར་རྒྱས་གདབ་ནི། ཧྲཱིཿ ཐམས་ཅད་སྐུ་གསུང་ཐུགས་
དང་ཡེ་ཤེས་ལྡན༔ དབང་ཆེན་དབང་སྐུར་མཐུ་རྩལ་བྱིན་གྱིས་རློབས༔ ཕྱག་རྒྱ་བཞི་ལྡན་ཡེ་ནས་གྲུབ་པའི་ངང༔ ཐམས་ཅད་བྱང་ཆུབ་སེམས་སུ་ལྷུན་གྱི་གྲུབ༔ ཨོཾ་ཧཱུྃ་སྭཱ་ཧྲཱིཿ
ཨཱ་བྷི་ཥཉྩ་ཧཱུྃ༔ བཞི་པ་ཕྱག་བྱ་བ་ནི། ཧྲཱིཿ སྐུ་གསུམ་ཡོངས་འདུས་འཆི་མེད་ལྷ་ཡི་ཚོགས༔ རང་ཤེས་འཁྲུལ་བྲལ་བརྡ་དང་གར་གྱི་ཕྱག༔ རྣམ་དག་ཡེ་ཤེས་ཆེན་པོ་རྟོགས་བྱའི་ཕྱིར༔ 
སྲི་ཞུ་གུས་པས་འཕྲུལ་དགའི་ཚུལ་ཕྱག་འཚལ༔ ན་མོ་པུ་རུ་ཤ་ཡ་ཧོ༔ ཨ་ཏི་པཱུ་ཧོ༔ པྲ་ཏི་ཛ་ཧོ༔ ལྔ་པ་མཆོད་པའི་བྱེ་བྲག་རིམ་པར་འབུལ་བ་ལས༔ ཐོག་མར་གླུ་བྲོ་ཡེ་ཤེས་ཀྱི་མཆོད་པ་ནི༔ ཧྲཱིཿ ཡེ་ཤེས་
གླུ་བྲོ་དོན་གྱི་བརྡ་མཚོན་ནས༔ དགའ་བ་བཅུ་དྲུག་གླུ་དབྱངས་བྲོ་དང་གར༔ ཡང་དག་དོན་རྟོགས་རང་བྱུང་རང་ལ་མཆོད༔ རྟོགས་པའི་ཡེ་ཤེས་རང་གནས་བསྟན་དུ་གསོལ༔ མ་

ཧཱ་ཛྙཱ་ན་ཏེ་ཏེ་ཧཱུཾ༔ ཏེ་ཏེ་ཏེ་ན་ཧཱུྃ༔ ཕྱི་མཆོད་ནི། ཧྲཱིཿ ཏིང་འཛིན་ཆོ་འཕྲུལ་ཡེ་ཤེས་རོལ་པ་ལས༔ ཕ་རོལ་ཕྱིན་པ་དྲུག་རྫོགས་མཆོད་པའི་སྤྲིན༔ ནམ་མཁའི་ཁམས་ཀུན་ལེགས་
པར་བཀང་ནས་ཀྱང༔ འཆི་མེད་སྐུ་གསུམ་ཚེ་ཡི་ལྷ་ལ་འབུལ༔ ཧྲཱིཿབཛྲ་ཨཱ་ཧ་ར་ཨ་ཧ་ར་པུཥྤེ་དྷུ་པེ་ཨཱ་ལོ་ཀེ་གནྡྷེ་ནེེ་བིདྱ་ཤཔྡ་པཱུ་ཛ་ཧོ༔ ནང་མཆོད་ནི། ཧྲཱིཿ གསང་བ་ཡུམ་གྱི་བདེ་བ་
དམ་པ་ནི༔ གཟུགས་སྒྲ་དྲི་རོ་རེག་བྱ་ཆོས་རྣམས་ཏེ༔ འདོད་ཡོན་མ་འགགས་རང་བྱུང་ལྷ་མོའི་ཚོགས༔ སྐུ་གསུམ་ཚེ་ཡི་ལྷ་ལ་མཆོད་པ་འབུལ༔ པཉྩ་ཀཱ་མ་གུ་ཎ་པཱུ་ཛ་ཧོ༔
སྨན་མཆོད་ནི། ཧྲཱིཿ རང་བྱུང་འདོད་ནས་དག་པ་རྫས་ཀྱི་མཆོག༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ༔ དག་མཉམ་རྟོགས་པས་རང་བྱུང་རང་ལ་མཆོད༔ སྐུ་གསུང་ཐུགས་ཀྱི་སིདྡྷི་
བསྩལ་དུ་གསོལ༔ སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ འོད་མི་འགྱུར་བ་སྐུ་གསུམ་རིགས་འདུས་ལྷ། །པདྨ་སཾ་བྷ་ལྷ་ལྕམ་བདེ་ཆེན་རྒྱལ། །བེ་རོ་ཙ་ན་ཤེས་རབ་འོད་ཟེར་ལ། །སྨན་

༄༅། །མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི། ཀརྨ་ཀུན་བཟང་རིན་ཆེན་དར་རྒྱས་མཚན། །ཕྲིན་ལས་ལྷུན་གྲུབ་གཏེར་བདག་
གླིང་པ་སོགས། །རྩ་བརྒྱུད་དཔལ་ལྡན་བླ་མ་དམ་པ་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི། སངས་རྒྱས་བྱང་སེམས་གྲུབ་ཐོབ་རིག་
པ་འཛིན། །མཁའ་འགྲོ་དམ་ཅན་ལྷ་དང་དགེ་བསྙེན་ཚོགས། །སྣང་སྲིད་གཞིར་བཞེངས་སྐུ་གསུམ་དཀྱིལ་འཁོར་ལ། །སྨན་མཆོད་འབུལ་ལོ་ཚེ་དབང་ལོངས་སྤྱོད་སྩོལ། །སརྦ་པཉྩ་
ཨ་མྲྀ་ཏ་ཁ་རཾ་ཁཱ་ཧི། རྗེས་འབྲེལ་དུ་དངོས་གྲུབ་བླང་བ་ནི། བདུད་རྩི་སྙིང་པོ་ཅན་གྱི་དབུས། །སངས་རྒྱས་ཀུན་གྱི་སྐུ་གསུང་ཐུགས། །ཡི་གེ་གསུམ་གྱི་རྣམ་པ་ཅན། །དམ་ཚིག་ཕྱག་རྒྱ་གཉན་
པོས་བླང་། །ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཨོཾ་ཨཱཿཧཱུྃ་ཧྲཱི༔ ཞེས་མཐེབ་སྲིན་ཉི་ཟླའི་གའུས་བླང་ཞིང་གནས་གསུམ་དུ་གཏུགས་ལ་མྱང་ངོ་། །དེ་ནས་གཏོར་མའི་མཆོད་པ་ནི། ཧྲཱིཿ ཁྱད་པར་རྨད་བྱུང་དམ་རྫས་འདོད་ཡོན་ལྔ༔

སྐུ་གསུམ་ཐུགས་ཀྱི་དམ་ཚིག་མཆོག་གི་རྟེན༔ ཟག་མེད་བདུད་རྩིའི་གཏོར་མ་ལོངས་སྤྱོད་རྒྱན༔ སྐུ་གསུམ་ཚེ་ཡི་ལྷ་ལ་མཆོད་པར་འབུལ༔ མ་ཧཱ་བ་ལིཾ་ཏ་ཁཱ་ཧི༔དེ་ནས་རཀྟའི་མཆོད་པ་ནི། ཧྲཱིཿ
བདེ་ཆེན་ཡེ་ཤེས་འབྱུང་བའི་གནས་གཅིག་པ༔ པདྨ་རཀྟ་ཆགས་པ་ཆེན་པོའི་མཆོག༔ མ་ལུས་གཅིག་བསྡུས་འཁོར་སྐྱོན་དག་པའི་རྫས༔ སྐུ་གསུམ་ཚེ་ཡི་ལྷ་ལ་མཆོད་པ་
འབུལ༔ མ་ཧཱ་རཀྟ་ཁཱ་ཧི༔ དྲུག་པ་བསྟོད་པ་ནི། ཧྲཱིཿ ཆོས་སྐུ་སྤྲོས་དང་བྲལ་བའི་ཕོ་བྲང་ནས༔ ལོངས་སྤྱོད་རྫོགས་སྐུ་བཅོམ་ལྡན་ཚེ་དཔག་མེད༔ སངས་རྒྱས་ཀུན་འདུས་འོད་ཟེར་
སྣ་ཚོགས་འཕྲོ༔ བཅོམ་ལྡན་ཚེ་དཔག་མེད་ལ་ཕྱག་འཚལ་བསྟོད༔ རྒྱལ་བ་ཁྱོད་ནི་སངས་རྒྱས་ཀུན་ལས་ལྷག༔ གསལ་འཚེར་ལྷུན་སྟུག་ལོངས་སྐུའི་རྒྱན་གྱིས་སྤྲས༔ ཞལ་གཅིག་
ཕྱག་དྲུག་སྐུ་མདོག་དམར་ལ་འཚེར༔ ཡབ་ཡུམ་གཉིས་མེད་ཁྱོད་ལ་ཕྱག་འཚལ་བསྟོད༔ རྗེ་བཙུན་ཨོ་རྒྱན་མགོན་པོ་ཚེ་དཔག་མེད༔ གསང་བ་ཡེ་ཤེས་ཡུམ་མཆོག་གོས་དཀར་མོ༔

༄༅། །ཚེ་ལྷ་རྒྱལ་བ་ཡབ་ཡུམ་གཙོ་འཁོར་བཅས༔ བདུད་བཞིའི་གཡུལ་ལས་རྒྱལ་ལ་ཕྱག་འཚལ་བསྟོད༔ བདུན་པ་འཛབ་བཟླ་བ་ལ་བགཉིས། དངོས་དང་ཞར་བྱུང་ངོ། །དང་བོ་ལ། ཐོག་མར་འཛབ་ཁོང་དབྱེ་བ་ནི།
དབྱེ་བའི་གཞི་དཀྱིལ་འཁོར་གྱི་སྣང་ཆ་ལེགས་པར་གསལ་བཏབ་ནས། བྷྲཱུྃ་བི་ཤྭ་བི་ཤུདྡྷེ་ཕཊ་ཛ༔ ཞེས་བརྗོད་པས། རོལ་བ་གཅིག་པའི་དཀྱིལ་འཁོར་ལས་རྣམ་ཆ་གཉིས་པ་ཞིག་ལོགས་སུ་ཕྱེ་ནས་མདུན་དུ་བཤམས་པའི་སྒྲུབ་རྫས་ཀྱི་གེ་སར་མེ་རི་འདབ་འབྱོར་ཙམ་དུ་བཞུགས་
པར་གྱུར་པར་མོས། ཛབ་ཀྱི་དགོངས་པ་རྣམ་པ་བཞི་ལས་དང་པོ་དམ་ཚིག་གི་བཟླས་བ་ནི། བདག་མདུན་གྱི་ཡེ་ཤེས་སེམས་དཔའི་ཐུགས་ཀར་པདྨ་ལ་གནས་པའི་ཉི་ཟླའི་སྟེང་དྭངས་མའི་ཐུགས་སྲོག་ཧྲཱིཿཡིག་དམར་
པོའི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་བུང་བའི་མཚོན་ཆ་ལྟ་བུ་འཕྲོས། ཕྱོགས་བཅུར་བཞུགས་པའི་རྒྱལ་བ་སྲས་བཅས་ཐམས་ཅད་མཆོད་པས་མཉེས། མཁྱེན་བརྩེ་
ནུས་གསུམ་གྱི་ཡོན་ཏན་མ་ལུས་པ་རང་ལ་བསྟིམས། དཔག་ཏུ་མེད་པའི་འཇིག་རྟེན་གྱི་ཁམས་ཐམས་ཅད་སོ་སོར་ཀུན་ཏུ་སྣང་བར་བྱས། འོད་ཟེར་གྱིས་རེག་པ་ཙམ་གྱིས་སེམས་

ཅན་ཐམས་ཅད་ཀྱི་ལས་དང་རྣམ་པར་སྨིན་པའི་སྡུག་བསྔལ་སྦྱང་པས་རང་འདྲའི་གོ་འཕང་ལ་བཀོད་པར་གྱུར། ཞེས་མོས་ལ་གསལ་བ་གསུམ་གྱི་ཏིང་འཛིན་དང་ལྡན་བས། ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱུྃ་ཧྲཱི་
ཨཱ༔ཛྙཱ་ན་བཛྲ་ཨཱ་ཡུ་ཤེ་ཧཱུྃ་བྷྲཱུྃ་ནྲྀ་ཛ༔ སརྦ་སིདྡྷི་ཕ་ལ་ཧཱུྃ་ཧྲཱི༔ ཞེས་ཅི་ནུས་བཟླའོ། །གཉིས་པ་དོ་ལིའི་བཟླས་པ་ནི། རང་གི་ཐུགས་ཀའི་སྔགས་ཕྲེང་ལས་འོད་ཟེར་བྱུང་བ་ལྕེ་པདྨ་འདབ་མ་གསུམ་པའི་རྣམ་པར་
གནས་པའི་ཟེའུ་འབྲུའི་སྦུབས་ནས་ཕྱིར་བྱུང། མདུན་བསྐྱེད་ཀྱི་ཞལ་ནས་ཞུགས། སྦྱོར་བའི་ལམ་གཉིས་ནས་འཁོར་བར་གྱུར། ཞེས་པ་བསྒོམས་ལ་བཟླས་པའི་སྐྱོན་ལྔ་སྤངས་ཏེ་བཟླའོ། །གསུམ་པ་རྡོ་རྗེའི་བཟླས་
བ་ནི། གང་གི་ཚེ་རྒོད་པར་གྱུར་ན་མངོན་དུ་གྱུར་པའི་ཚིག་སྦྱངས་ཏེ། ཞེས་འབྱུང་བ་ལྟར་གོང་གི་ཏིང་ངེ་འཛིན་གྱིས་རྒོད་བག་ཏུ་གྱུར་ཡིད་ཀྱི་བཟླས་བ་བྱ་སྟེ། རླུང་འབྱུང་འཇུག་གནས་གསུམ་ལ་བརྟེན་ནས་སོ། །བཞི་པ་བདེ་སྟོང་གི་བཟླས་པ་ནི། སྙོམས་འཇུག་གི་བདེ་
བའི་ངང་སྒྲ་སྔགས་སུ་གྱུར་བ་ལ་སེམས་བཟུང་བའམ།བདེ་སྟོང་ལ་མཉམ་པར་འཇོག་སྟེ་བཟླའོ། །ཐུན་མཐར་ཁ་སྐོང་བསྟོད་ཚིག་སོགས་སྤྱི་དང་མཚུངས། བསྙེན་སྒྲུབ་སྐབས་རྫོགས་རིམ་ལ་བློ་བཞག་པ་ནི། ནུས་ན་རླུང་བུམ་པ་ཅན་ཉེར་གཅིག་བཟུང་ལ། བརྟན་གཡོ་གཉིས་སྣང་དུ་འཛིན་

༄༅། །པའི་རྟོགས་པ་ཐམས་ཅད། ཡོད་མེད་ལ་སོགས་པ་སྤྲོས་པའི་མཐའ་ཐམས་ཅད་དང་བྲལ་བ། སྨྲ་བསམ་བརྗོད་མེད་རྣམ་པར་མི་རྟོག་པའི་ཡེ་ཤེས་གཟོད་མ་ནས་མ་སྐྱེས་བ་ནམ་མཁའ་ལྟ་བུའི་ངང་ནས་རིག་རྩལ་སྣ་ཚོགས་སུ་ཤར་ཡང་སྣང་ཙམ་ཉིད་ནས་རང་བཞིན་བརྡལ་བ་
ཆེན་པོ་ཆོས་ཀྱི་དབྱིངས་ལས་མ་འདས་པས། ཡེ་ནས་རོ་མཉམ་ཆེན་པོ། དོན་དམ་སྐྱེ་འཆི་གཉིས་སུ་མེད་པའི་ཚེ་དཔག་ཏུ་མེད་པའོ། །ཞེས་མཉམ་པར་འཇོག་ལ་ཐུན་མཚམས་ཀྱི་ལྷང་ལྡང་ངོ་། །དབང་བསྐུར་སོགས་ལ་བུམ་
པ་སྒྲུབ་ན། བསྙེན་བཟླས་ཁ་སྐོང་སྟོང་ཚིག་གྲུབ་བ་དང་པ་རང་བྱུང་གི་གཞལ་ཡས་ཁང་དུ་ལྷ་རྣམས་དྭངས་པའི་མཚོ་ལ་གཟའ་སྐར་ཤར་བ་བཞིན་སྐད་ཅིག་གིས་གསལ་བར་གྱུར། རང་སྲོག་སྔགས་ཀྱི་འོད་ཟེར་གཟུངས་ཐག་ལ། །འཁྲིལ་ཏེ་བུམ་
པའི་ལྷ་ཚོགས་ཐུགས་ཀར་ཞུགས། །དེ་དག་སྐུ་ལས་བྱང་སེམས་བདུད་རྩིའི་རྒྱུན། །བབ་པས་བུམ་ཆུར་དབྱེར་མེད་རོ་གཅིག་གྱུར། །གཟུངས་ཐག་འཛིན་ལ་བུམ་བསྙེན་ཅི་འགྲུབ་བཟླ། མཆོད་ཡོན་ཕུལ་
ལ། ཨོཾ་ཨཱཿཧཱུྃ་ལྷ་རྣམས་བདེ་བ་ཆེན་པོས་འོད་དུ་ཞུ་སྟེ་བུམ་ཆུ་དང་རོ་གཅིག་པར་གྱུར། ལས་བུམ་སྒྲུབ་ན། ལས་ཐམས་ཅད་པའི་བུམ་པའི་ནང་དུ་རྟ་མགྲིན་དམར་པོ་ཕྱག་གཉིས་དབྱུག་ཏོ་དང་སྡིགས་

མཛུབ་མཛད་ཅིང་། ཁྲོ་ཚུལ་གར་གྱི་ཉམས་དགུ་དང་ལྡན་པ། དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ་གསལ་བར་གྱུར། ཨོཾ་བཛྲ་ཀྲོ་ཏ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུྃ་ཕཊ༔ ཅེས་བཟླ་
ཁྲོ་བོ་ཁྱེད་ཀྱིས་བགེགས་ཐམས་ཅད་ཟློག་པའི་ཕྲིན་ལས་མཛོད་ཅིག དེས་དངོས་གཞིའི་ཆོས་བདུན་གྲུབ་བོ། །གསུམ་པ་མཐའ་རྟེན་ལ་གཉིས། ཚེ་འགུགས་པ་དང་། རྒྱས་གདབ་པའོ། །དང་པོ་ནི། དཀྱིལ་འཁོར་གྱི་འཁོར་ལོའི་
འོད་ཟེར་གྱིས་འཁོར་འདས་བརྟན་གཡོའི་ཁམས་ཀྱི་དྭངས་བཅུད་དང་། རང་གི་རྣམ་སྨིན་གྱི་ཁམས་ནས་བླ་ཚེ་ཡར་ཞིང་འཐོར་འཁྱམས་མ་ལུས་པ་སྤུར་མ་དང་ལེན་པ་པོའི་སྣང་ཚུལ་བཞིན་
བདག་དང་སྒྲུབ་རྫས་རྣམས་ལ་ཐིམ་བས་བསྐལ་པར་མི་ཤིགས་པའི་ཚེ་དང་། བསོད་ནམས་ལ་སོགས་པ་དཔལ་བཅུའི་ཡོན་ཏན་འཐོབ་པར་བསམ་ལ་ཚེ་མདའ་གཡབ་ཅིང་། ཨོཾ་ཨཱཿཧཱུྃ་ཧྲཱི༔ བདེ་ཆེན་
པདྨོ་བཀོད་པའི་ཞིང་ཁམས་ནས༔ ཆོས་སྐུ་འོད་དཔག་མེད་པ་ཚེ་ཡི་བདག༔ ལྔ་ལྡན་ལོངས་སྤྱོད་རྫོགས་སྐུའི་ཞིང་ཁམས་ནས༔ འགྲོ་མགོན་སྤྱན་རས་གཟིགས་དབང་ཐུགས་རྗེའི་གཏེར༔

༄༅། །སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་བྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་
ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ་ཏྲཱྃ་ཧྲཱིཿཨ༔ སོགས་རྩ་སྔགས་བརྗོད། ལྷོ་ནུབ་སྲིན་ཡུལ་ཟངས་མདོག་དཔལ་རི་ནས༔ འཆི་མེད་པདྨ་
འབྱུང་གནས་སྤྲུལ་པའི་སྐུ༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་བྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་
འདི་ལ་ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨོཾ་ཨཱཿཧཱུྃ་ཏྲཱྃ་ཧྲཱིཿཨ༔ སོགས་རྩ་སྔགས་བརྗོད། སིནྡྷུ་རྒྱ་མཚོར་རོལ་པའི་མཚོ་གླིང་ནས༔ མཚོ་སྐྱེས་
རྡོ་རྗེ་འཆི་མེད་ཚེ་ཡི་ལྷ༔ སྦྱོར་བའི་ཡུམ་ཆེན་ལྷ་མོ་ཙཎྜ་ལཱི༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་བྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་

སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨཱཿཧཱུྃ་ཏྲཱྃ་ཧྲཱིཿཨ༔ སོགས་རྩ་སྔགས་བརྗོད། བྲག་ཕུག་མཱ་
ར་ཏི་ཀའི་གནས་མཆོག་ནས༔ པདྨ་སཾ་བྷ་འཆི་མེད་ཚེ་ཡི་ལྷ༔ གཉིས་མེད་སྦྱོར་བའི་ཕྱག་རྒྱ་མནྡཱ་ར༔ སྔོན་གྱི་ཐུགས་དམ་རྗེས་སུ་དགོངས་ནས་ཀྱང༔ འདིར་བྱོན་སྒྲུབ་པའི་
རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་པྲ་རྟགས་སྟོན༔ འཆི་མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨཱཿཧཱུྃ་ཏྲཱྃ་
ཧྲཱིཿ ཨ༔ སོགས་རྩ་སྔགས་བརྗོད། བྲག་དམར་གཡའ་མ་ལུང་གི་གསང་ཕུག་ཏུ༔ གུ་རུ་པདྨ་འབྱུང་གནས་ཚེ་དབང་རྩལ༔ བདེ་སྟོང་གཉིས་མེད་སྦྱོར་བའི་མཚོ་རྒྱལ་ཡུམ༔ སྔོན་གྱི་ཐུགས་
དམ་རྗེས་སུ་དགོངས་ནས་ཀྱང༔ འདིར་བྱོན་སྒྲུབ་པའི་རྫས་ལ་བྱིན་ཆེན་ཕོབ༔ ཚེ་ཟན་འདི་ལ་སྣོད་བཅུད་ཚེ་བཀྲག་སྟིམས༔ ཚེ་མདའ་འདི་ལ་ལེགས་ཉེས་པྲ་རྟགས་སྟོན༔ འཆི་

༄༅། །མེད་ཚེ་ཡི་དངོས་གྲུབ་ཆར་ལྟར་ཕོབ༔ ཨཱཿཧཱུྃ་ཏྲཱྃ་ཧྲཱིཿཨ༔ སོགས་རྩ་སྔགས་བརྗོད། ཀྱེ་ཧོཿ དགོངས་དང་སྐུ་གསུམ་ཚེའི་ལྷ་ཚོགས༔ འཆི་མེད་སྒྲུབ་པའི་གནས་ནི་
ཉམས་རེ་དགའ༔ རིག་འཛིན་སྒྲུབ་པ་པོ་ནི་བརྗིད་རེ་ཆེ༔ དཀྱིལ་འཁོར་སྒྲུབ་པའི་རྫས་ནི་བྱིན་རེ་ཆགས༔ ཚིལ་ཆེན་དུད་པའི་སྤྲིན་ཕུང་ཁྲིགས་སེ་ཁྲིག༔ ཞུན་ཆེན་གསལ་བའི་
མར་མེ་ཡ་ལ་ལ༔ ཚེ་ཟན་འབྲང་རྒྱས་ཉི་ཟླའི་རྒྱན་དང་ལྡན༔ ཕྱི་ལྟར་སྣང་བ་ཚེ་འབྲང་ལུ་གུ་རྒྱུད༔ ནང་ལྟར་སྣང་བ་སྐུ་གསུམ་ཚེ་ཡི་ལྷ༔ གསང་བ་འཆི་བ་མེད་པའི་དམ་རྫས་གཏེར༔
ཚེ་མདའ་རྒོད་སྒྲོ་སྐུ་གསུམ་ཚིགས་འཕྲང་ཅན༔ འཆི་མེད་ཚེ་རྟེན་བླ་གཡུ་དམར་པོ་དང༔ སྣང་སྲིད་གསལ་བའི་མེ་ལོང་དར་སྣས་བརྒྱན༔ ལེ་བརྒན་དར་གྱི་ཅོད་པན་པུ་རུ་རུ༔ འདིར་
སྤྱོན་འདིར་གཤེགས་སྐུ་གསུམ་ཚེ་ཡི་ལྷ༔ འབྱུང་ཆེན་རིགས་བཞིའི་ཌཱཀི་དམ་ཚིག་ཅན༔ ཕྱི་ནང་སྣོད་བཅུད་ཀུན་གྱི་ཚེ་བཀྲག་སྟིམས༔ འདིར་ཁུག་ཉམས་པ་གསོས་ལ་གནས་པ་

སྤེལ༔ འཆི་མེད་ཚེ་ཡི་དངོས་གྲུབ་བསྩལ་དུ་གསོལ༔ རྡོ་རྗེ་ཚེ་ཡི་དངོས་གྲུབ་བསྩལ་དུ་གསོལ༔ གཉིས་བ་ནི་ཚེ་མདའ་གནས་ལྔར་བཞག་སྟེ། ཨོཾ་ཧཱུྃ་ཏྲཱྃ་ཧྲཱིཿཨཱ༔ ཚེ་མདའ་རིན་ཆེན་འབར་བ་ཡིས༔
གནས་ལྔར་དག་ཏུ་བྱིན་བརླབས་པས༔ རྣམ་འབྱོར་ཚེ་ཡི་བར་ཆད་སོལ༔ རྡོ་རྗེ་ཚེ་ཡི་དངོས་གྲུབ་སྩོལ༔ ཨོཾ་ཨ་པ་རི་མི་ཏ་ཨཱ་ཡུརྫྙཱ་ན་བེ་ཏུ་བྷྲཱུྃ༔ ཞེས་བྱིན་གྱིས་བརླབ་ཅིང་བརྟན་པར་བྱའོ། །མཐའ་རྟེན་
གྱི་ཆོས་གཉིས་གྲུབ་བོ། །སྐབས་འདིར་ཆོས་སྲུང་སྤྱི་དང་། བྱེ་བྲག་བཀའ་སྲུང་གཉན་པོ་མཆེད་བཞི། གཏེར་སྲུང་རྡོ་རྗེ་གཤོག་རྒོད་མའི་གཏོར་འབུལ་སོགས་བྱའོ། །གཉིས་པ་གཞན་དོན་དབང་བསྐུར་བ་ནི། སྤྲོ་ན་བདག་འཇུག་བླང་། འོན་ཀྱང་དངོས་གྲུབ་ལེན་པའི་ཆོ་གའམ། 
ོ རིག་པའི་མེ་ཏོག་དོར་བ་ཙམ་གྱིས་ཀྱང་དགོས་པ་འགྲུབ། སློབ་མ་ཁྲུས་ནས་དབྱུང་། བགེགས་གཏོར་ཨ་ཀཱ་རོས་བྱིན་གྱིས་བརླབ། ནམ་མཁའ་མཛོད་ཀྱི་སྔགས་རྒྱས་བསྔོས་ནས། ཧཱུྃ༔ ཡེ་ཤེས་རོལ་པ་དཔལ་གྱི་སྐུར་གསལ་བའི༔ སྐུ་
གསུང་ཐུགས་ལས་སྤྲུལ་པའི་ཁྲོ་ཚོགས་ཀྱིས༔ བགེགས་རིགས་མ་ལུས་རྒྱ་མཚོའི་མཐར་བསྐྲད་བགྱི༔ ཧཱུྃ་བཞིའི་སྔགས་དང་། བཛྲ་རཀྵ་རཀྵ༔ ཞེས་སྲུང་འཁོར་བསྒོམ། མཎྜལ་བཀྱེ་བསྡུ་བྱས། ནམ་

༄༅། །མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་འཆི་མེད་སྐུ་གསུམ་འདུས་པའི་དཀྱིལ་འཁོར་དུ་ཞུགས་ནས་དོན་ཚུལ་བཞིན་དུ་ཉམས་སུ་བླང་བར་བགྱིའོ་སྙམ་པའི་ཐུགས་
བ སྐྱེད་པ་གསལ་བཏབ་ནས། ད་ལམ་གྱི་སྐབས་སུ་བབ་བ་འདི་ནི་གསང་སྔགས་སྔ་འགྱུར་ཟབ་པ་གཏེར་མའི་ཕྱོགས་རྒྱ་མཚོ་ལྟ་བུའི་ནང་ནས་ལོ་ཙཱ་བ་ཆེན་པོ་བེེ་རོ་ཙ་ནའི་ཡང་སྲིད་མཁས་ཤིང་གྲུབ་པའི་དབང་ཕྱུག་ཤེས་རབ་འོད་ཟེར་རམ། འོད་གསལ་སྣ་ཚོགས་རང་གྲོལ་གྱིས་གྲོགས་
རི་རིན་ཆེན་སྤུངས་པ་སོགས་གཏེར་གནས་བདུན་ནས་སྤྱན་དྲངས་པ་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ཞེས་མཐོང་བ་དང་ཐོས་པ་ཙམ་གྱིས་སྤྲོ་བ་སྐྱེད་པ་ཤིན་ཏུ་ཟབ་པའི་ཆོས་སྡེ་ལས་བདྨ་གསུང་གི་སྒྲུབ་སྡེ་ཞི་བའི་བྱེ་བྲག་ཏུ་གྱུར་ལ། བྲག་དམར་བསམ་ཡས་གཡའ་མ་ལུང་དུ་
གསུང་རྡོ་རྗེ་འཆི་མེད་པདྨ་སཾ་བྷ་བ་ལ། ལོ་ཆེན་བཻ་རོ་ཙ་ན་དང་མཁའ་འགྲོ་ཡེ་ཤེས་མཚོ་རྒྱལ་གཉིས་ཀྱིས་གསོལ་བ་བཏབ་པ་ལ་བརྟེན་ནས་ཐུགས་ཀྱི་ཟུང་ཁྲག་བརྟོལ་བའི་མནོག་ཆོས་ཚེ་དཔག་མེད་འཆི་མེད་སྐུ་གསུམ་འདུས་པའི་དཀྱིལ་འཁོར་དུ་དབང་བསྐུར་བ་ལ། སློབ་དཔོན་གྱི་བྱ་བ་རྣམས་
སྔོན་དུ་སོང་། སློབ་མ་རྣམས་ཀྱི་ངོ་སྐལ་དུ་གྱུར་པ་དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་མཎྜལ་ཕུལ། ཞེས་བརྡ་སྦྱར་ལ་མཎྜལ་འབུལ་དུ་གཞུག ཨོཾ་ཨཱཿཧཱུྃ་གིས་མིག་དར་འཆིང་། ཨཱ་ཁཾ་བཱི་ར་ཧཱུཾ་གིས་མེ་ཏོག་གི་ཕྲེང་བ་བཟུང་། བླ་མ་དང་

དཀྱིལ་འཁོར་གྱི་གཙོ་བོ་ཐ་དད་མེད་པ་ལ་གསོལ་བ་གདབ་པ་འདིའི་རྗེས་ཟློས་མཛོད། ཀུན་མཁྱེན་ཡེ་ཤེས་ཕུང་པོ་ཅན༔ སྲིད་པའི་འཁོར་ལོ་རྣམ་སྦྱོང་པ༔ དེ་རིང་བཤད་པའི་རིན་
ཆེན་གཏེར༔ གཙོ་བོས་བདག་ལ་བཀའ་དྲིན་སྩོལ༔ ལན་གསུམ། བླ་མ་ཚེ་དཔག་མེད་རྒྱལ་བ་སྲས་དང་བཅས་པའི་སྤྱན་སྔར་ཡན་ལག་བདུན་རྣམ་དག་སྔོན་དུ་འགྲོ་བའི་བྱང་ཆུབ་མཆོག་
ཏུ་སེམས་བསྐྱེད་པར་བྱའོ་སྙམ་པས། དཀོན་མཆོག་གསུམ་ལ་བདག་སྐྱབས་མཆི༔ སོགས་ལན་གསུམ། སྙིང་གར་རྡོ་རྗེ་བཞག་ལ། སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་
དཀྱིལ་འཁོར་ཉ་གང་བའི་སྟེང་དུ། དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་སྔོན་པོ་རྩེ་ལྔ་པ་འོད་ཟེར་ཀུན་ནས་འཕྲོ་བར་གྱུར། ཨོཾ་སརྦ་ཡོ་ག་ཙིཏྟ་ཨུནྤཱ་ད་ཡཱ་མཾ༔ རྡོ་རྗེ་ལག་ཏུ་བཟུང་ནས༔
ཨོཾ་སུ་ར་ཏེ་ས་མ་ཡ་སྟྭཾ༔ཧོཿསིདྡྷི་ཡ་ཐཱ་སུ་ཁཾ༔ དམ་ཚིག་བསྒྲག་པ་ནི། རྡོ་རྗེ་སྤྱི་བོར་བཞག་ལ། ཁྱོད་ནི་རྣལ་འབྱོར་རིགས་སུ་སྐྱེས༔ ང་ཡིས་ཡེ་ཤེས་རྡོ་རྗེ་སྦྱིན༔ བྱིན་པས་དངོས་གྲུབ་ཐོབ་པར་

༄༅། །འགྱུར༔ གང་ཞིག་འདི་འདྲ་མ་མཐོང་བའི༔ མདུན་དུ་སྨྲ་བར་མ་བྱེད་ཅིག༔ བག་མེད་སྨྲས་ན་ཉམས་པར་འགྱུར༔ དེ་བས་ང་རྒྱལ་བཅོམ་ནས་ནི༔ བདག་
ཉིད་མ་འཁྲུལ་ཤེས་པར་བགྱི༔ དམ་ཆུ་བླུད་ཅིང་། འདི་ནི་ཁྱོད་ཀྱི་དམ་ཚིག་ཆུ༔ དམ་ལས་འདས་ན་སྲེག་པར་བྱེད༔ དམ་ཚིག་བསྲུངས་ན་དངོས་གྲུབ་ཐོབ༔ རྡོ་རྗེ་བདུད་རྩིའི་ཆུ་འདི་
འཐུང༔ སརྦ་པཉྩ་ཨ་མྲྀ་ཏ་ཨུད་ཀ་ཧཱུྃ༔ ཚོགས་ཞིང་དེ་དག་གི་སྤྱན་སྔར་ཚོགས་བསགས་པའི་བློས། ཧྲཱི༧ སྐུ་གསུམ་ཡོངས་འདུས་འཆི་མེད་ལྷ་ཡི་ཚོགས༔ སོགས་སྨད་ནས་འབྱུང་བའི་རྗེས་ཟློས་ལན་གསུམ་བྱར་གཞུག་རིགས་
ལྔ་སྤྱི་དང་ཁྱད་པར་གྱི་སྡོམ་པ་རྣམས་འཛིན་ནོ་སྙམས་བས། སངས་རྒྱས་རིགས་ཀྱི་དམ་ཚིག་ཏུ༔ བདག་གི་སེམས་བསྐྱེད་སྡོམ་བཟུང་ནས༔ དཀོན་མཆོག་གསུམ་བཟུང་མི་བཏང་ངོ༔ རྡོ་རྗེ་རིགས་
ཀྱི་དམ་ཚིག་ཏུ༔ རྡོ་རྗེ་དྲིལ་བུའི་ཕྱག་རྒྱ་དང༔ བྱང་ཆུབ་སེམས་ནི་སྤང་མི་བྱ༔ རྡོ་རྗེ་རིགས་ཀྱི་སྡོམ་པ་ཡིན༔ རིན་ཆེན་རིགས་ཀྱི་དམ་ཚིག་ཏུ༔ སྦྱིན་པ་དུས་ནི་རྟག་ཏུ་

གཏང༔ རིན་ཆེན་རིགས་ཀྱི་སྡོམ་པ་ཡིན༔ པདྨ་རིགས་ཀྱི་དམ་ཚིག་ཏུ༔ ཐེག་པ་གསུམ་དང་ཆོས་རྣམས་བཤད༔ པདྨ་རིགས་ཀྱི་སྡོམ་པ་ཡིན༔ ལས་ཀྱི་རིགས་ཀྱི་དམ་
ཚིག་ཏུ༔ འགྲོ་བའི་དོན་ལ་བརྩོན་པར་བྱ༔ ལས་ཀྱི་རིགས་ཀྱི་སྡོམ་པ་ཡིན༔ ཞེས་བཟུང་ལ་ངེས་ཤེས་བསྐྱེད། ཨོཾ་བཛྲ་ཨུཏྟཱ་ཏ་ཡ་ས་མ་ཡ་པྲ་བེ་ཤ་ཡ་ཧཱུྃ༔ ཞེས་བརྗོད་པས་དཀྱིལ་འཁོར་གྱི་སྒོ་ཤག་གིས་ཕྱེ་
བར་བསམ་ཞིང་། ཤར་སྒོ་ནས་ཕྱག་བྱས་བའི་མོས་པས་ཐལ་མོ་སྤྱི་མགྲིན་སྙིང་ག་གསུམ་དུ་སྦྱར་ལ། ཨོཾ་ན་མ་སྟེ་ཧཱུྃ༔ ཨོཾ་ན་མཱ་མི་ཧཱུྃ༔ ཨོཾ་ན་མོ་ན་མ་ཧཱུྃ༔ ཞེས་བྱག་བྱ། དཀྱིལ་འཁོར་གྱི་ཤར་སྒོར་དབང་སྟེགས་ལ་འཁོད་པར་མོས། དེ་ནས་
དབང་གི་གཞི་འགོད་བ་ཡེ་ཤེས་བ་དབབ་པའི་སླད་དུ་ཐུགས་གཞན་དུ་མ་ཡེངས་པར་དམིགས་པ་འདི་བཞིན་ཏུ་མཛོད། གཙོ་བོ་ཡབ་ཡུམ་གྱི་ཐུགས་ཀ་ནས་འོད་ཟེར་འཕྲོས༔ རྣམ་སྨིན་གྱི་ཕུང་པོ་སྦྱངས། རྣམ་པར་ཤེས་
པ་ཧྲཱིཿཡིག་དམར་པོར་གྱུར་པ་ཡབ་ཀྱི་ཞལ་ནས་དྲངས། སྐུའི་དབྱིབས་བརྒྱུད་ཡུམ་གྱི་པདྨར་བབས། ཕྱིར་བྱུང་ནས་སྔར་གྱི་གདན་ལ་འཁོད། དེ་ཉིད་སྐད་ཅིག་གིས་བཅོམ་ལྡན་འདས་

༄༅། །མགོན་པོ་ཚེ་དང་ཡེ་ཤེས་དཔག་ཏུ་མེད་པ། སྐུ་མདོག་དམར་པོ་ཞལ་གསུམ་ཕྱག་དྲུག་པ་ཡུམ་དང་བཅས་པའི་ཐུགས་ཀར། ཡེ་ཤེས་སེམས་དཔའ་རིག་འཛིན་གྱི་སློབ་
དཔོན་ཆེན་པོ་ཡབ་ཡུམ་དང་བཅས་པ་གསལ་བའི་གནས་གསུམ་དུ་ཕྱག་མཚན་གསུམ་ལ་གནས་པའི་ཡི་གེ་གསུམ་གྱིས་བྱིན་གྱིས་བརླབས་པ་དང་ཐུགས་ཀའི་ཆ་སྨད་དུ་སྔགས་ཕྲེང་ས་བོན་དང་
བཅས་པ་ལས་འོད་ཟེར་འཕྲོས་པས་རང་བཞིན་གྱི་གནས་དང་། དཔལ་རི་པདྨ་འོད་ཀྱི་གཞལ་ཡས་ནས་ཚེ་ལྷ་འཁོར་དང་བཅས་པ་དཔའ་བོ་མཁའ་འགྲོའི་ཚོགས་དཔག་ཏུ་མེད་པ་བྱོན་ནས་
ཁྱེད་རང་རྣམས་ལ་ཐིམ་པར་མོས་མཛོད། ༀ་ཧཱུྃ་ཨ་ལ་ལ་ཧོ༔ ངོ་བོ་ཆོས་སྐུའི་ཞིང་ཁམས་ནས༔ སོགས་སྒྲུབ་ཐབས་ལྟར་བྱིན་དབབ་ལ་སྤོས་དང་རོལ་ལོའི་སྒྲ་སྦྱར། ཏིཥྛ་བཛྲ་ས་མ་ཡ་ཧཱུྃ༔ ཞེས་སྤྱི་
བོར་རྡོ་རྗེ་དང་བཅས་བརྟན་པར་བྱ། རིག་པའི་མེ་ཏོག་དོར་བ་ནི། སངས་རྒྱས་དངོས་གྲུབ་འཐོབ་བྱའི་ཕྱིར༔ འགྲོ་བ་ཕན་པའི་གཙོ་ཆེན་གྱིས༔ སྨན་པར་དགོངས་ཏེ་བཞེས་སུ་གསོལ༔ པྲ་ཏིཙྪ་བཛྲ་ཧོ༔

ཞེས་རིག་པའི་མེ་ཏོག་དོར། ཡེ་ཤེས་ཀྱི་ལྷས་དབང་རྟགས་སྤྱི་བོར་བཅིངས་པར་མོས་ལ། པྲ་ཏི་གྷྀཧྣ་ཨི་མཾ་ས་ཏཱ་མ་ཧཱ་པཱ་ལ༔ ཞེས་རིགས་ངེས་པའི་གསང་མཚན་དྲན་པས་མེ་ཏོག་སྤྱི་བོར་བཞག། གསེར་གྱི་ཐུར་མས་མིག་ཕྱེ་ཚུལ་བྱ་ཞིང་། ཧོཿ བུ་ཁྱོད་བླ་
མ་ཚེ་དཔག་མེད༔ རིག་འཛིན་ང་དང་དབྱེར་མེད་འགྱུར༔ རིག་པ་ཡེ་ཤེས་མིག་ཕྱེ་བས༔ རང་བྱུང་ཡེ་ཤེས་ངོ་ལ་ལྟོས༔ ཙཀྵུཿཔྲ་བེ་ཤ་ཡ་ཕཊ༔ ཅེས་མིག་དར་བསལ། ཧོཿ ལྟོས་ཤིག་
བདེ་གཤེགས་དཀྱིལ་འཁོར་ལྟོས༔ བལྟས་པས་མཐོང་བ་བདེ་བ་ཆེ༔ རང་བཞིན་མེད་པས་ཆོས་ཀྱི་དབྱིངས༔ འདུ་འབྲལ་མེད་པར་རྟག་ཏུ་ཟུང༔ ཞེས་མཚོན་བྱེད་དཔེའི་དཀྱིལ་ཡཁོར་ལ་བལྟས་པས་
མཚོན་བྱ་དོན་གྱི་ཆོས་ཉིད་མཐོང་བར་བསམ། དེ་ནས་དངོས་གཞིའི་དབང་བསྐུར་ཞུ་བའི་སྨད་དུ་མ་ལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ཁྱོད་ཞབས་པདྨོ་སྤངས་ནས་ནི༔ གཙོ་བོ་གཞན་ན་མ་མཆིས་པས༔ དཔའ་བོ་རྡོ་
རྗེ་སློབ་དཔོན་གྱིས༔ བློ་མཆོག་ཏིང་འཛིན་བསྐྱེད་དུ་གསོལ༔ ལན་གསུམ། ཐོག་མར་བུམ་དབང་བསྐུར་བའི་སླད་དུ་དམིགས་པ་འདི་བཞིན་མཛོད། གདན་གསུམ་ཚང་བའི་དཀྱིལ་འཁོར་གྱི་ལྷ་ཚོགས་ནམ་མཁའི་

༄༅། །རྡོ་རྗེ་དེ་བཞིན་གཤེགས་པ་བུམ་པ་བདུད་རྩིས་དབང་སྐུར་བའི་དགོངས་པ་མཛད། སེམས་དཔའ་སེམས་མ་རྣམས་ཀྱིས་བཀྲ་ཤིས་པའི་མེ་ཏོག་འཐོར་ཞིང་ཤིས་པ་བརྗོད།
ཁྲོ་བོ་རྣམས་ཀྱིས་བགེགས་བསྐྲད། བུམ་འཛིན་གྱི་ལྷ་མོ་རྣམས་ཀྱིས་རིན་པོ་ཆེའི་བུམ་པ་བདུད་རྩིས་གང་བ་ཐོགས་ཤིང་རྒྱལ་ཚབ་ཀྱི་ས་ལ་མངོན་པར་དབང་བསྐུར་བར་གྱུར། རྣམ་
བུམ་བཏེགས་ལ། ཧཱུྃ་ཧྲཱིཿ སངས་རྒྱས་ཀུན་གྱི་བུམ་པའི་དབང༔ དེ་རིང་ཁྱོད་ལ་བསྐུར་བར་བྱ༔ སངས་རྒྱས་ཀུན་ནི་རབ་བསྒྲུབ་ཕྱིར༔ བུམ་པའི་དབང་ནི་ཁྱོད་ལ་བསྐུར༔ ཨོཾ་ཨཱཿ
ཧཱུྃ་ཨོཾ་ཧཱུྃ་ཏྲཱྃ་ཧྲཱིཿཨཱ༔ཀ་ལ་ཤ་ཨཱ་བྷི་ཥིཉྩ་ཧཱུྃ༔ ཇི་ལྟར་བལྟམས་པ་ཙམ་གྱིས་ནི༔ ལྷ་རྣམས་ཀྱིས་ནི་ཁྲུས་གསོལ་ལྟར༔ ལྷ་ཡི་ཆུ་ནི་དག་པ་ཡིས༔ དེ་བཞིན་བདག་གིས་དབང་བསྐུར་རོ༔
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ༔ ཞེས་དབང་བསྐུར་བས་སྐུ་གང་། དག་བྱ་མ་ལུས་པ་སྦྱངས། ཆུ་ལྷག་མ་གྱེན་དུ་འཁྱིལ་བ་ལས་རིགས་བདག་འོད་དཔག་མེད་དང་རིག་ལྔས་

དབུ་བརྒྱན་པར་གྱུར། ཚེ་འབྲང་བཏེགས་ལ། སླར་ཡང་བླ་མ་དང་མདུན་བསྐྱེད་ཐ་མི་དད་པའི་དཔྲལ་བར་ཨོཾ་ལས་འོད་ཟེར་དཀར་པོ་དང་སྐུའི་ཚོགས་དཔག་ཏུ་མེད་པ་འཕྲོས༔ ཁྱེད་རང་རྣམས་
ཀྱི་སྤྱི་བོར་ཐིམ་པས་ལུས་ཀྱི་ནང་ཐམས་ཅད་འོད་ཟེར་དཀར་བོ་དང་སྐུའི་ཚོགས་དཔག་ཏུ་མེད་པས་གང༔ ལུས་ཀྱི་སྒྲིབ་གཉིས་བག་ཆགས་དང་བཅས་པ་དག༔ ཚེ་དཔག་ཏུ་མེད་པའི་སྐུ་
སྣང་སྟོང་རྡོ་རྗེ་དང་དབྱེར་མེད་པར་གྱུར༔ མགྲིན་པའི་ལས་འོད་ཟེར་དམར་པོ་དང་གསུང་ཡིག་འབྲུའི་ཚོགས་དཔག་ཏུ་མེད་པ་འཕྲོས༔ ཁྱེད་རང་རྣམས་ཀྱི་མགྲིན་པར་ཐིམ་པས༔ 
ངག་གི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་ཐམས་ཅད་དག ཚེ་དཔག་ཏུ་མེད་པའི་གསུང་ཡན་ལག་དྲུག་ཅུའི་ངོ་བོ་དང་དབྱེར་མ་མཆིས་པར་གྱུར༔ ཐུགས་
ཀའི་ཧཱུཾ་ལས་འོད་ཟེར་སྔོན་པོ་དང་ཐུགས་ཕྱག་མཚན་གྱི་རྣམ་པ་དཔག་ཏུ་མེད་པ་འཕྲོས༔ ཁྱེད་རང་རྣམས་ཀྱི་སྙིང་ཁར་ཐིམ་པས་ཡིད་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་

༄༅། །བཅས་པ་ཐམས་ཅད་དག༔ ཚེ་དཔག་ཏུ་མེད་པའི་ཐུགས་ཟབ་གསལ་གཉིས་སུ་མེད་པ་དང་དབྱེར་མེད་པར་གྱུར་པར་མོས་ཤིག༔ རྩ་སྔགས་མཇུག་ཏུ། ཨོཾ་ཨ་པ་རི་མི་
ཏ་ཨཱ་ཡུརྫྙཱ་ན་ཀཱ་ཡ་ཨ་བྷི་ཥིཉྩ་ཨོཾ༔ ཞེས་དབང་བསྐུར། བླ་མ་དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས༔ འོད་ཟེར་སྔགས་ཀྱི་འཁོར་ལོ་མར་
མེ་གཅིག་ལས་གཉིས་ཆད་ཀྱི་ཚུལ་དུ་ཞལ་ནས་ཐོན༔ ཁྱེད་རང་རྣམས་ཀྱི་ཞལ་དུ་ཞུགས༔ སྙིང་གའི་སྔགས་ཕྲེང་ས་བོན་དང་བཅས་པ་ལ་ཐིམ་པར་མོས་ལ་འདིའི་རྗེས་ཟློས་མཛོད། 
ཅེས་རྩ་སྔགས་ལན་གསུམ་རྗེས་ཟློས་མཐར་ཕྲེང་བ་སྤྱི་བོར་བཞག་ལ། ཨོཾ་ཨ་པ་རི་མི་ཏ་ཨཱ་ཡུརྫྙཱ་ན་ཝཱ་ཀ་ཨ་བྷི་ཥིཉྩ་ཨཱཿ དག་པ་བརྗོད་པ་ནི། བུམ་དབང་དང་འབྲེལ་བར་སྐུ་གསུང་ཐུགས་ཀྱི་བྱིན་རླབས་མངོན་དུ་ཐོབ་
པས་གཙོ་བོར་ལུས་རིག་པ་རིལ་པོར་འཛིན་པ་དང་། ཕྲ་བ་ལུས་གནས་ཀྱི་རྩ་རྣམས་སྦྱངས། ལམ་བསྐྱེད་པའི་རིམ་པ་དང་དགའ་བའི་ཡེ་ཤེས་ལ་བརྟེན་ནས་འབྲས་བུ་སྤྲུལ་པའི་སྐུ་

འགྲུབ་པའི་སྐལ་བ་ཅན་དུ་བྱས་པའོ། །གཉིས་བ་གསང་བའི་དབང་གི་སླད་དུ། བདུད་རྩི་བྱང་ཆུབ་ཀྱི་སེམས་ལྕེ་ལ་བྱིན་པ་དེ་ཉིད་མྱངས་པས་ཡི་གེའི་སྤྲིན་གྱིས་རྩ་གནས་རྣམས་གང་ཞིང་རྩ་མདུད་གྲོལ་
ནས་དེ་ལས་བྱུང་བའི་ཡོན་ཏན་ཁྱད་པར་བསྐྱེས་པར་བསམས་ལ། ཧོ༔ གསང་སྔགས་ཐེག་པ་མཆོག་གི་ཆོས༔ འདི་ལ་ཐེ་ཚོམ་བྱར་མི་རུང༔ གཙང་དམེ་ཚུལ་འཆོས་ཐམས་
ཅད་སྤོངས༔ ཐབས་དང་ཤེས་རབ་གཉིས་མེད་པའི༔ བྱང་ཆུབ་སེམས་ཀྱི་དབང་བསྐུར་རོ༔ ཨོཾ་ཨ་པ་རི་མི་ཏ་ཨཱ་ཡུཛྙཱ་ན་བོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ དེ་ལྟར་ཐོད་པའི་རྫས་གསང་
དབང་བསྐུར་བ་ལ་བརྟེན་ནས། ཞུ་བདེ་མགྲིན་པ་ནས་བརྒྱུད། ཕྲ་བ་རླུང་དང་རགས་པ་ངག་གི་སྒྲིབ་པ་སྦྱངས། ཤ་ལྔ་བདུད་རྩི་ལྔ་བསྟེན་ཞིང་ལམ་རླུང་སྔགས་བསྒོམ་པ་ལ་དབང་།
མཆོག་དགའི་ཡེ་ཤེས་ལ་བརྟེན་པའི་འབྲས་བུ་ལོངས་སྐུ་འགྲུབ་པའི་སྐལ་བ་ཅན་དུ་བྱས་སོ། །ཞེས་རྟོག་པ་བསྐྱེད། གསུམ་པ་ཤེས་རབ་ཡེ་ཤེས་ཀྱི་དབང་གི་སླད་དུ། གཟུགས་དང་ལང་ཚོ་ཕུལ་དུ་བྱུང་ལ་

༄༅། །མཚན་ཉིད་དང་ལྡན་པའི་རིག་མ་ཕྱག་གཡོན་དུ་སྤྲད་པ་འདུ་ཤེས་གསུམ་གྱིས་སྙོམས་པར་ཞུགས་པས་དགའ་བཞིའི་ཡེ་ཤེས་ཀྱི་རོ་མོ་རྒྱུད་ལ་འཆར་བར་མོས་མཛོད། ལྷ་
མོ་དགའ་སྟོན་གནས་སྟེར་མ༔ སྣ་ཚོགས་གཟུགས་ཅན་ཡིད་འོང་མ༔ འདི་ཉིད་ཀྱི་ནི་པདྨ་ལ༔ རྟག་ཏུ་ཁྱོད་ཀྱིས་ལོངས་སྤྱོད་མཛོད༔ ཨ་ཧོ་མ་ཧཱ་སུ་ཁ༔ དེ་ལྟར་རིག་མ་
ལས་རྙེད་པའི་ཤེར་དབང་གི་ཁྱད་པར་གྱི་དགའ་བ་དང་། ལྷན་སྐྱེས་ཡེ་ཤེས་ཀྱི་དགའ་བས། རགས་པ་ཚོགས་བདུན་གྱི་བག་ཆགས་དང་། ཕྲ་བ་ཡིད་ཀྱི་དྲི་མ་སྦྱངས། དེ་ཉིད་
རྣམ་པ་བཅུ་དྲུག་ལ་བརྟེན་ནས་དོན་གྱི་འོད་གསལ་ལ་གོམས་པས་འབྲས་བུ་ཆོས་ཀྱི་སྐུ་མངོན་དུ་བྱེད་པའི་སྐལ་བ་ཅན་དུ་བྱས་སོ། །ཞེས་རྟོག་བ་བསྐྱེད། ཡེ་ཤེས་སེམས་དཔའི་ཙཀླི་དང་ཤེར་རྡོ་བཟུང་། བཞི་
པ་བྱིན་རླབས་འཕོ་བ་དོན་གྱི་དབང་གི་སྨད་དུ། བླ་མ་དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀ་ནས་གཙོ་བོའི་སྐུ་ཆུང་ལ་ཡན་ལག་རགས་པ་མཐེ་བོང་ཙམ་ཞིག་རྒྱངས་སེ་ཐོན། ཁྱེད་རང་

རྣམས་ཀྱི་ཚངས་བུག་ཏུ་ཞུགས། སྙིང་གི་དབུས་སུ་གནས་པར་བསམས་ལ། དབང་གི་ལྷ་རྣམས་སློབ་མའི་ལུས་ལ་ཞུགས༔ སྙིང་དབུས་འཁོར་ལོར་བརྟན་པར་བྱས༔ སྐུ་དང་
ཡེ་ཤེས་དབང་ཐོབ་ཤོག༔ ཨོཾ་ཨ་པ་རི་མི་ཏ་ཨཱ་ཡུརྫྙཱ་ན་བོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ ཞེས་སྙིང་གར་བྱིན་རླབས་འཕོ་བའི་ཚུལ་དུ་གཏུགས་ཤིང་། རང་བཞིན་མེད་པའི་ཆོས་ཉིད་ཀྱི་དགོངས་ཉམས་བསྐྱང། དེ་ལྟར་བརྡའི་དབང་
བཞི་བསྐུར་བས། ལམ་ཟུང་འཇུག་ལ་བརྟེན་ནས་ཤིན་ཏུ་ཕྲ་བའི་ལུས་ངག་ཡིད་གསུམ་སྐྱེད་བྱེད་ཀྱི་རྩ་ཐིག་རླུང་ཕྲ་བ་དྲི་བཅས་དང་། ཀུན་གཞི་ཤེས་བྱའི་དྲི་མ་དང་བཅས་པ་སྦྱངས། 
སངས་རྒྱས་ཐམས་ཅད་ཀྱི་སྐུ་གསུང་ཐུགས་དང་། བདག་ལུས་རྡུལ་དང་བྲལ་བའི་དྭངས་མ་གསུམ་ལྡན་གཅིག་ཏུ་འདྲེས། ཡི་གེ་འཁོར་ལོ་ཚོགས་ཆེན་གྱི་ས་ནོན། འབྲས་བུ་ངོ་
བོ་ཉིད་ཀྱི་སྐུ་མངོན་དུ་བྱས་པ་ཡིན་ནོ། །སྐབས་འདིར་སྙིང་པོ་བཟླ་ཞིང་ཚེ་རིལ་ཚེ་ཆང་སྤྱིན། མཐའ་རྟེན་ཚེ་མདས་རྒྱས་གདབ་པ་ནི། འཆི་མེད་སྐུ་གསུམ་འདུས་པ་ཡི༔ བུམ་པ་བདུད་རྩིས་བཀང་ནས་ཀྱང༔ འཆི་

༄༅། །མེད་བདུད་རྩིའི་ཆུ་རྒྱུན་གྱི༔ དབང་བསྐུར་ཐམས་ཅད་འདིར་བསྩལ་བས༔ ཚེ་ལ་རྒྱས་བཏབ་རྒྱ་མ་ཉམས༔ སྲོག་ལ་མདུད་བཏབ་མདུད་མ་གྲོལ༔ ཚེ་འདི་བཅོལ་
ལོ་སྲོག་ནི་བརྟན༔ ཚེ་མདའ་འབར་བས་རྒྱས་གདབ་བོ༔ ཨོཾ་ཨཱཿཧཱུྃ་ཨོཾ་ཧཱུྃ་ཏྲཱྃ་ཧྲཱིཿཨཱཿ སོགས་རྩ་སྔགས་བརྗོད། དེ་ནས་བགེགས་བསྲུང་ཞིང་རྡོ་རྗེའི་སྲོག་བསྒྲུབ་བ་ནི། སླར་ཡང་ཁྱེད་རང་རྣམས་ཀྱི་ལུས་
གསེར་གྱི་རྡོ་རྗེ་རྩེ་ལྔ་པ་འོད་ཟེར་ཀུན་ནས་འཕྲོ་བ༔ དེའི་ལྟེ་བ་ཡངས་ཤིང་རྒྱ་ཆེ་བའི་ནང་དུ༔ པད་ཉིའི་སྟེང་དུ་རང་གི་རྣམ་པར་ཤེས་པའི་ངོ་བོ་ཡི་གེ་ཧཱིདམར་པོ་རིང་ཆ་ཚེག་དྲག་དང་བཅས་
པ་དེ་ལས་འོད་ཟེར་འཕྲོས་པའི་སྣར་ཁྲོ་བོའི་རྒྱལ་པོ་རྟ་མཆོག་རོལ་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ༔ གཡས་དབྱུག་ཏོ་དང་གཡོན་མེའི་ཞགས་པ་འཛིན་པ་དཔག་ཏུ་མེད་
པ་འཕྲོས་པས༔ ཉོན་མོངས་པ་འཆི་བདག་གི་བདུད་ལ་སོགས་པ་ཚར་བཅད༔ ཚུར་འདུས་ཧྲཱིཿལ་ཐིམ་པས་འཆི་བ་མེད་པའི་ཚེ་དང༔ རྡོ་རྗེ་ལྟ་བུ་སྲོག་ཐོབ་པར་གྱུར༔ མེ་ཏོག་འཐོར་ཞིང་།

བརྟན་པ་མི་གཡོ་ཚེ་ཡི་རང་བཞིན་ཏེ༔ སྤྲོས་པས་ཁམས་གསུམ་ཐམས་ཅད་བཀྲག་དང་ལྡན༔ བསྡུས་པས་སྲིད་པ་གསུམ་གྱི་གཟི་མདངས་འཕྲོག༔ བཅིངས་པས་འདུ་འབྲལ་མེད་
པའི་ལུ་གུ་རྒྱུད༔ འཆི་མེད་ཚེ་ཡི་རིག་འཛིན་ཐོབ་པར་ཤོག༔ ཚེ་མདའ་རིན་ཆེན་འབར་བ་སོགས་གོང་བཞིན་དང་ཡེ་དྷརྨ་སོགས་བརྗོད་ཅིང་རོལ་མོའི་སྒྲས་ཤིས་བར་བྱ། དེ་ལྟར་ཚེ་དཔག་མེད་སྐུ་གསུམ་
འདུས་པའི་དབང་བསྐུར་ལེགས་པར་གྲུབ་པས། དེའི་སྐབས་སུ་ཐོབ་ཅིང་ཞལ་གྱིས་བཞེས་པའི་དམ་ཚིག་གི་རིམ་པ་ལ་བསྲུང་སྡོམ་བགྱིད་ཅིང་། ལུས་ལོངས་སྤྱོད་མཆོད་པའི་སྤྲིན་
དུ་འབུལ་བའི་བློས་འདིའི་རྗེས་ཟློས། བླ་མ་ཚེ་དཔག་མེད་པའི་སྐུ༔ ཁྱོད་ཞབས་པདྨོ་ལས་བྱུང་བའི༔ ཡང་དག་དམ་ཚིག་སྣང་བ་གང༔ བསྲུང་བྱ་སྲུང་བྱེད་ལས་འདས་པ་
ཡོངས་གྲུབ་ཆེན་པོའི་བར་དུ་སྲུངས༔ ཉེས་ལྟུང་དྲི་མས་གོས་གྱུར་ན༔ ཆ་ཡིས་ཀྱང་ནི་སྤྱད་དུ་གསོལ༔ ཞེས་དམ་ཚིག་ཁས་ལེན་དང་། སྐུ་དྲིན་གཏང་རག་གི་སླད་དུ་ཞེས་མཚམས་སྦྱར་ནས་མཎྜལ་དབུལ། དགེ་བསྔོ་

༄༅། །ཤིས་བརྗོད་བྱས་ལ་སློབ་མ་གྱེས་སོ། །གསུམ་པ་རྗེས་ཀྱི་ལས་རིམ་ལ་གཉིས། ཚོགས་མཆོད་རྗེས་འབྲེལ་དང་བཅས་པ། རྗེས་ཀྱི་བྱ་བ་དངོས་སོ། །དང་པོ་ལའང་བཅུ་གཅིག་ལས། ཐོག་མར་ཚོགས་བྱིན་གྱིས་བརླབ་པ་ནི། ནང་མཆོད་
འཐོར་ཞིང་། ཧཱུྃ༔ རུས་སྦལ་ཁོག་པའི་སྣོད་ཡངས་སུ༔ ཤ་ལྔ་བདུད་རྩི་རྣམ་ལྔ་དང༔ དབང་པོ་ལྔ་དང་གོ་རོ་ཙ༔ བ་སུ་ཏ་དང་ནང་ཁྲོལ་ལྔ༔ བཟའ་དང་བཏུང་བ་འབྲས་བུར་བཅས༔
ཚོགས་རྫས་ཡུལ་གྱི་འདོད་ཡོན་རྣམས༔ འབྲུ་གསུམ་འོད་ཀྱིས་བྱིན་བརླབས་ཤིང༔ མི་གཙང་རྟོག་སྒྲིབ་སྦྱངས་སྤེལ་ནས༔ ཨོཾ་ཨཱཿཧཱུྃ་དང་ཧ་ཧོ་ཧྲཱིཿས༔ བྱིན་རླབས་བདུད་རྩིའི་
རྒྱ་མཚོར་གྱུར༔ གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ བླ་མ་ཡི་དམ་མཁའ་འགྲོ་དང༔ དམ་ཅན་རྒྱ་མཚོའི་ཚོགས་བཅས་རྣམས༔ ཚོགས་གཏོར་མགྲོན་དུ་སྤྱན་འདྲེན་ནོ༔ གནས་
མཆོག་དམ་པ་ཉམས་རེ་དགའ༔ བདེ་ལྡན་པདྨ་འོད་ཀྱི་ཞིང༔ ཚོགས་དང་གཏོར་མ་མདངས་དང་ལྡན༔ དཔལ་ལྡན་མཛེས་པའི་ཕོ་བྲང་ཡིན༔ འདིར་ཚོགས་རྣལ་འབྱོར་དམ་

རེ་གཙང༔ འདོད་ཡོན་རེ་སྐོང་ལྷུན་གྱིས་གྲུབ༔ འོག་མིན་གནས་དང་པདྨ་བརྩེགས༔ དུར་ཁྲོད་བརྒྱད་དང་གནས་ཡུལ་དང༔ ཨུ་རྒྱན་གནས་ནས་གཤེགས་སུ་གསོལ༔ གུ་
རུ་དྷེ་བ་ཌཱ་ཀི་ནི་དྷརྨ་པཱ་ལ་བཛྲ་ས་མ་ཡ་ཛ༔ གསུམ་བ་བཞུགས་སུ་གསོལ་བ་ནི། ཧཱུྃ༔ ཕོ་བྲང་ཡིད་འོང་མཛེས་པ་འདིར༔ བླ་མ་ཡི་དམ་མཁའ་འགྲོ་རྣམས༔ བདག་དང་འགྲོ་ལ་ཞལ་
བསྟན་ཕྱིར༔ པདྨ་ཉི་ཟླའི་གདན་ལ་བཞུགས༔ པདྨ་ཙནྡྲ་སཱུརྱ་སྟྭཾ༔ བཞི་པ་ཚོགས་ཕུད་འབུལ་བ་ནི། ཧཱུྃ༔ སྣོད་ཀྱི་འཇིག་རྟེན་ཡངས་པ་རུ༔ བཅུད་སོགས་འདོད་ཡོན་དྲུག་ལྡན་འདི༔ ཏིང་
འཛིན་སྔགས་ཀྱིས་བྱིན་བརླབས་བས༔ ཚོགས་མཆོད་གཏོར་མས་ཐུགས་དམ་བསྐང༔ དཔག་བསམ་ཤིང་ཆེན་རེ་སྐོང་ཞིང༔ ཡིད་བཞིན་ནོར་བུ་དགོས་འདོད་ཆར༔ ཀུན་བཟང་མཆོད་སྤྲིན་མཁའ་
ཁྱབ་ཀྱིས༔ རིགས་ཀྱི་བླ་མ་འགྲོ་བའི་མགོན༔ ཁྱབ་བདག་ཡི་དམ་མཁའ་འགྲོའི་ཚོགས༔ བཀའ་སྲུང་གཉེར་གཏད་དམ་ཅན་རྣམས༔ ཐུགས་དམ་གཉེན་པོ་དེས་བསྐངས་ལ༔

༄༅། །ཚངས་པའི་དངོས་གྲུབ་བསྩལ་དུ་གསོལ༔ ག་ཎ་ཙཀྲ་པཱུ་ཛ་ཁཱ་ཧི༔ ལྔ་བ་བར་བ་བཤགས་བ་ནི། ཧོ༔ ཡེ་ཤེས་སྤྱན་ལྡན་ཐུགས་རྗེའི་ཚོགས༔ ཡུད་ཙམ་བདག་
ལ་ཉེར་དགོངས་ལ༔ མཚམས་མེད་ལྔ་དང་ཉེ་བ་ལྔ༔ ལྕི་བ་བཞི་དང་ལོག་པ་བརྒྱད༔ ཁ་ན་མ་ཐོ་སྡིག་པའི་ལས༔ གནོང་འགྱོད་དབང་གིས་མཐོལ་ལོ་བཤགས༔ ཡི་
གེ་བརྒྱ་པ་བརྗོད། དྲུག་བ་ཚོགས་ཐ་མ་ལ། སྣང་སྲིད་ཡེ་སྒྲོལ་གྱི་དགོངས་བས་བསྒྲལ་བ་ནི། ཧཱུྃ༔ སྣང་སྲིད་ཡེ་ནས་དག་པ་ལ༔ ཡེ་ཤེས་རྩལ་ལ་དགྲར་འཛིན་མཁན༔ རང་རང་ལས་ལ་གཞན་
དུ་སྣང༔ ཐམས་ཅད་རོ་མཉམ་མཚོན་ཆས་སྒྲོལ༔ མ་ར་ཡ་རྦད༔ བསྒྲལ་མཐའ་ཡེ་སྦྱོར་གྱི་དགོངས་བས་བསྟབ་པ་ནི། བདག་ཏུ་འཛིན་པ་རང་གི་སེམས༔ སྣང་བ་ཡེ་ཤེས་ཀློང་དུ་བསྟབ༔ འཁྲུལ་
རྟོག་ལས་ཀྱི་ཚོགས་བརྒྱད་རྣམས༔ སྐྱེ་མེད་རྟོགས་པའི་མཚོན་གྱིས་གཏུབས༔ བསྟབ་བོ་ཀུན་བཟང་ཀློང་དུ་བསྟབ༔ མཱཾ་ས་རཀྟ་ཀི་ནི་རི་ཏི༔ ག་ཎ་ཙཀྲ་ལ་ཁཱ་ཧི༔ བདུན་པ་

ཚོགས་ལ་རོལ་པ་ནི། བརྡ་དང་བརྡའི་འབུལ་ལེན་སྤྱི་ལྟར་བྱས་ལ་ཕུང་ཁམས་སྐྱེ་མཆེད་གདན་གསུམ་ཚང་བའི་དཀྱིལ་འཁོར་དུ་ཤེས་བས་བཟའ་བའི་དམ་ཚིག་ནང་གི་བསྲེག་བླུགས་ཀྱི་ཆོ་གར་བསྟར་ནས་ཚིམས་པ་དྲུག་ལྡན་དུ་རོལ། བརྒྱད་པ་ལྷག་མའི་ཆོ་ག་ནི། ཚོགས་ལྷག་རྣམས་
གསོག་འཇོག་མེད་པར་བསྡུས། ཤིས་པར་བྱ་བའི་ཕྱིར་གཙང་ལྷག་སྟེང་དུ་བསྣན། རྟོག་པ་དག་པའི་རྣལ་འབྱོར་བ་ཡིན་ན་ལྕེ་རྟ་མགྲིན་ཡབ་ཡུམ་རོལ་བ་མཛད་པའི་བྱང་སེམས་བདུད་རྩིའི་ཁ་བྲུ་དང་རོ་གཅིག་པ་ཧེ་རུ་ཀའི་དམ་རྒྱས་དབབ་པའམ། གོ་འཕང་དམན་ན་གཡོན་པའི་མཐེབ་སྲིན་སྦྱར་
བ་རེག་ཅིང་ནང་མཆོད་དྲན་ནས། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧ་ཧོ་ཧྲཱིཿཧཱུྃ༔ ཡེ་ཤེས་རོལ་པ་ལྷ་ཡི་ཚོགས་རྣམས་དང༔ ལས་ལ་གྲུབ་པའི་མཁའ་འགྲོ་དབང་ཕྱུག་གིང༔ མ་བདུན་སྲིང་བཞི་
འདིར་གཤེགས་མཆོད་པ་བཞེས༔ འབར་མ་དང་ནི་སྤོར་མ་ཕོ་ཉའི་ཚོགས༔ ལྷ་སྲིན་སྡེ་བརྒྱད་བཀའ་ཡི་སྲུང་མར་བཅས༔ མ་ལུས་འདིར་སྤྱོན་ཟག་མེད་བདུད་རྩི་ལ༔ རྔམས་ཤིང་
དགྱེས་པའི་ཚུལ་གྱིས་རོལ་ཏུ་གསོལ༔ མ་མ་ཤ་ཏྲུཾ་ཨ་མུ་ཀཾ༔ ཁྲོ་ཡཀྵ་བི་ཛ་ཡ་ཁ་ཁ་ཁཱ་ཧི་ཁཱ་ཧི༔ ཞེས་བྱི་རོལ་གོམ་པ་བདུན་ཅུའི་ས་སྲིན་མོའི་ཟ་ལམ་དུ་དོར། དགུ་པ་ཚད་ཐོ་བྱ་བ་ནི། གཏོར་སྣོད་བསྒྲུབ་ཏེ་སྨན་རག་

༄༅། །བྲན་ལ། ཧྲཱིཿ སྔོན་ཚེ་བྲག་ཕུག་མཱ་ར་ཏི་ཀ་རུ༔ རིག་འཛིན་ཆེན་པོ་པདྨ་སཾ་བྷ་བ༔ གྲུབ་པའི་རྒྱལ་མོ་མནྡཱ་ར་བར་བཅས༔ ཉེ་རྒྱུའི་སྤྱོད་པས་འཆི་མེད་བསྒྲུབས་
པའི་ཚེ༔ ཕུང་ཁམས་སྐྱེ་མཆེད་དྭངས་མའི་འཁོར་དུ་འདུས༔ སྐྱེ་འཆི་མེད་པ་རྡོ་རྗེའི་གཟུགས་བསྟན་ནས༔ རླུང་སེམས་དྷུ་ཏིར་དག་པར་མ་ཆད་དམ༔ འཆི་མེད་བདུད་དཔུང་
བཟློག་པར་མ་ཆད་དམ༔ འབར་འཛག་རྒྱན་གྱི་གཏོར་མ་འདི་བཞེས་ལ༔ འཇའ་ལུས་འོད་སྐུར་དྭངས་པའི་ཕྲིན་ལས་མཛོད༔ དེ་རྗེས་དཔལ་གྱི་བསམ་ཡས་འོམ་བུའི་ཚལ༔ བྲག་
དམར་གཡའ་མ་ལུང་གི་ཀེའུ་ཚང་དུ༔ རྒྱལ་བའི་དབང་པོ་མཚོ་སྐྱེས་རྡོ་རྗེ་དང༔ མཁའ་འགྲོའི་གཙོ་མོ་ཡེ་ཤེས་མཚོ་རྒྱལ་གྱིས༔ ཚེ་ལྷ་འདུས་པའི་དཀྱིལ་འཁོར་ཞལ་ཕྱེ་ཚེ༔ ནམ་
མཁའ་མ་ལུས་འཇའ་དང་འོད་ཀྱིས་ཁེངས༔ བཀྲ་ཤིས་བུམ་པ་ཁོལ་ཞིང་ཚེ་ཆུ་ལུད༔ ཞིང་སྐྱོང་མཁའ་འགྲོས་རང་གཟུགས་བསྟན་ནས་ཀྱང༔ མ་འོངས་བརྒྱུད་འཛིན་སྐྱོང་བར་མ་

ཆད་དམ༔ དམ་ཚིག་རྒྱན་གྱི་གཏོར་མ་འདི་བཞེས་ལ༔ ཚེ་དབང་ལོངས་སྤྱོད་རྒྱས་པའི་ཕྲིན་ལས་མཛོད༔ བཅུ་བ་བརྟན་མ་སྐྱོང་བ་ནི། བཤལ་ཆུས་བྲན་ལ། ཧྲཱིཿ དགུང་སྔོན་སྟེང་དང་གངས་
རི་གཡའ་རྩེ་དང༔ སྨན་ལྗོངས་སྐྱེད་མོས་ཚལ་དང་ནགས་འདབས་དང༔ ཕྱོགས་མཚམས་སྟེང་འོག་གང་ན་གནས་པ་ཡི༔ བོད་ཁམས་སྐྱོང་བའི་བརྟན་མ་བཅུ་གཉིས་ཚོགས༔ སློབ་
དཔོན་པདྨའི་སྤྱན་སྔར་ཁས་བླངས་བཞིན༔ རང་རང་ཕོ་བྲང་གནས་ནས་འདིར་བྱོན་ལ༔ ཕུད་ལྷག་བཤལ་བའི་གཏོར་མ་འདི་བཞེས་ནས༔ བཅོལ་བའི་ཕྲིན་ལས་མ་ལུས་སྒྲུབ་པར་
མཛོད༔ ཅེས་གཏོར་མ་གཉིས་མཁར་གྱི་ཡང་སྟེང་དུ་ཞལ་ནང་བསྟན་གྱིས་འབུལ། བཅུ་གཅིག་པ་རྟ་བྲོ་ནི། སྒོ་དྲུང་དུ་གཏོར་གཞོང་ཁ་སྦུབས་པའི་འོག་ཏུ་དགྲ་བགེགས་རྣམས་ཚུད་པའི་རི་རབ་ཀྱིས་མནན་པར་དམིགས་ལ། ཧྲཱིཿ དབང་ཆེན་དྲེགས་འདུལ་དཀྱིལ་
འཁོར་འདིར༔ བར་ཆད་དམ་སྲི་འདུལ་བའི་ལྷ༔ ཁྲོ་བོའི་རྒྱལ་པོ་རྟ་མཆོག་དཔལ༔ གཏུམ་ཆེན་རྔམས་པའི་སྒྲ་སྒྲོག་ཅིང༔ དཔལ་གྱི་རྟ་སྐད་ཙེ་རེ་རེ༔ ཁྲོ་བོའི་འབྲུག་སྒྲ་འུ་

༄༅། །རུ་རུ༔ རོལ་པའི་རྟ་བྲོ་ཆེམས་སེ་ཆེམ༔ དགྲ་བགེགས་འབྱུང་པོ་རྡུལ་དུ་རློག༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧ་ཡ་གྲཱི་ཝ་ཧཱུྃ༔ ཨོཾ་པདྨཱནྟ་ཀྲྀ་ཏ་ཧཱུྃ༔ ཧྲཱིཿཧྲཱིཿཧྲཱིཿ ཧཱུྃ
ཧཱུྃ་ཧཱུྃ༔ ཕཊ་ཕཊ་ཕཊ༔ གནོད་པར་བྱེད་པ་སྟྭྃ་བྷ་ཡ་ནན༔ དྲག་ཤུལ་གྱི་ལས་མཐའ་ཤིས་པས་བསྡུ་བའི་ཕྱིར་གཏོར་གཞོང་བསྐྱལ་བ་སྨན་འབྲུས་བཀང་ལ། རྣལ་འབྱོར་པ་བདག་ཅག་འཁོར་དང་བཅས་པའི་ཚེ་དཔལ་འབྱོར་
པ་ཐམས་ཅད་རྒྱས་པར་གྱུར་ཅིག་པུཥ་ཊཾ་ཀུ་རུ་སྭཱ་ཧཱ༔ ཞེས་སོ། །གཉིས་པ་རྗེས་ཀྱི་བྱ་བ་དངོས་ལ་ལྔའི དང་པོ་དངོས་གྲུབ་བླངས་བ་ནི། རང་དོན་ཆེའི་བསྙེན་སྒྲུབ་གྲུབ་པའི་མཐར་རམ། གཞན་དོན་དབང་བསྐུར་བའི་ཚེ་ནའང་འདི་ཉིད་བྱ་བ་ནུས་པ་ཐོབ་ཅིང་དངོས་གྲུབ་
མི་ཉམས་པའི་དགོས་པ་ཡོད་པས་ངེས་པར་བསྒྲུབ་པ་ཁོ་ན་སྟེ། ཐོག་མར་གསོལ་བ་འདེབས་པ་ནི། ཨོཾ་ཨཱཿཧཱུྃ༔ ཆོས་དབྱིངས་ཕྱོགས་ལྷུང་བྲལ་བའི་དཀྱིལ་འཁོར་དུ༔ སྣང་བ་མཐའ་ཡས་འཆི་མེད་ཚེ་ཡི་ལྷ༔ གསོལ་
བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔ ཨོཾ་ཨཱཿཧཱུྃ༔ འོད་གསལ་རང་ཤར་རོལ་པའི་དཀྱིལ་འཁོར་དུ༔ ཚེ་དཔག་མེད་མགོན་འཆི་

མེད་ཚེ་ཡི་ལྷ༔ གསོལ་བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔ ཨོཾ་ཨཱཿཧཱུྃ༔ པདྨ་འདབ་སྟོང་རྒྱས་པའི་དཀྱིལ་འཁོར་དུ༔ ཨོ་
རྒྱན་པདྨ་འཆི་མེད་ཚེ་ཡི་ལྷ༔ གསོལ་བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔ ཨོཾ་ཨཱཿཧཱུྃ༔ བདེ་ཆེན་འོད་གསལ་མཆོག་གི་དཀྱིལ་
འཁོར་དུ༔ བེེ་རོ་ཙ་ན་འཆི་མེད་ཚེ་ཡི་ལྷ༔ གསོལ་བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔ ཨོཾ་ཨཱཿཧཱུྃ༔ བདེ་ཆེན་ཤཱནྟ་པུ་རིའི་
ཚོགས་ཁང་དུ༔ སྣ་ཚོགས་རང་གྲོལ་འཆི་མེད་ཚེ་ཡི་ལྷ༔ གསོལ་བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔ ཨོཾ་ཨཱཿཧཱུྃ༔ རྩ་བརྒྱུད་
བླ་མ་ཡི་དམ་ལྷ་ཚོགས་དང༔ དཔའ་བོ་མཁའ་འགྲོ་ཆོས་སྐྱོང་གཏེར་བདག་ལ༔ གསོལ་བ་འདེབས་སོ་ཚེ་ཡི་དངོས་གྲུབ་སྩོལ༔ འགལ་རྐྱེན་བར་ཆད་ཞི་བར་བྱིན་གྱིས་རློབས༔

༄༅། །ཨོཾ་ཨཱཿཧཱུྃ༔ །ཨོཾ་ཧཱུྃ་ཏྲཱུྃ་ཧྲཱིཿཨཱཿ ཛྷཱ་ན་བཛྲ་ཨཱ་ཡུ་ཤེ་ཧཱུྃ་བྷྲཱུྃ་ནྲྀ་ཛཿ སརྦ་སིདྡྷི་ཕ་ལ་ཧཱུྃ་ཧྲཱིཿ གསོལ་འདེབས་ཚེ་འཛབ་བཟླས་པས་དཀྱིལ་འཁོར་ལ་བསྐོར་ཞིང་། སླར་ཡང་བསྒྲུབ་རྫས་རྣམས་གནས་གསུམ་དུ་རེག་ཅིང་། ཨོཾ༔
བཅོམ་ལྡན་ཚེ་དཔག་མེད་མགོན་གྱིས༔ སྐུ་ཡི་ཚེ་དབང་བདག་ལ་སྩོལ༔ མི་ཟད་རྒྱན་གྱི་འཁོར་ལོའི་སྐུ༔ མགོན་པོ་ཁྱོད་དང་མཉམ་པར་ཤོག༔ ཀཱ་ཡ་སིདྡྷི་ཨོཾ༔ ཨཱཿ བཅོམ་ལྡན་
ཚེ་དཔག་མེད་མགོན་གྱིས༔ གསུང་གི་ཚེ་དབང་བདག་ལ་སྩོལ༔ མི་ཟད་རྒྱན་གྱི་འཁོར་ལོའི་གསུངཿ མགོན་པོ་ཁྱོད་དང་མཉམ་པར་ཤོག༔ ཝཱ་ཀ་སིདྡྷི་ཨཱཿ ཧཱུྃ༔ བཅོམ་ལྡན་
ཚེ་དཔག་མེད་མགོན་གྱིས༔ ཐུགས་ཀྱི་ཚེ་དབང་བདག་ལ་སྩོལ༔ མི་ཟད་རྒྱན་གྱི་འཁོར་ལོའི་ཐུགས༔ མགོན་པོ་ཁྱོད་དང་མཉམ་པར་ཤོག༔ ཙིཏྟ་སིདྡྷི་ཧཱུྃ༔ ཚེ་ཟན་གཡས་སྐོར་དང་ཚེ་
ཆང་བ།ཡོན་སྐོང་དུ་རོལ་ལོ། །གཉིས་པ་མཆོད་བསྟོད་ནོངས་བཤགས་ནི། མཆོད་པ་ཁ་གསོས་ལ། རྒྱས་པར་གོང་སྨོས་ཚིགས་བཅད་རྣམས་སམ། བསྡུ་ན་ཨརྒྷཾ་ནས་ཤཔྡའི་བར་བརྗོད། བསྟོད་པ་ནི། ཧྲཱིཿ མཉམ་ཉིད་དག་པ་རྒྱལ་བའི་ཡེ་ཤེས་སྐུ༔ རྩོལ་

མེད་རང་བྱུང་ཨཱ་ལི་ཀཱ་ལིའི་སྒྲ༔ རྟོག་མེད་སྤྲོས་བྲལ་འོད་གསལ་ཐིག་ལེའི་ཐུགས༔ རྩོལ་བ་བྲལ་བ་ལྷུན་གྲུབ་ཡོན་ཏན་གཏེར༔ རང་བཞིན་མ་ངེས་ཕྲིན་ལས་ལྷུན་གྱིས་གྲུབ༔ བླ་མ་
ཡི་དམ་ཌཱ་ཀིའི་ཚོགས་ལ་བསྟོད༔ ཅེས་པའི་མཐར་ཡི་གེ་བརྒྱ་བ་ལན་གསུམ་གྱིས་བཤགས་པ་བྱའོ །གསུམ་པ་ཉེར་བསྡུ་ནི། རས་བྲིས་ཀྱིད་ཀྱིལ་འཁོར་ལ་བརྟན་བཞུགས་དང་། སྣང་ཆ་གཟུགས་བརྙན་གྱི་འཁོར་ཡོང་རྟག་མཐའ་བསལ་ཕྱིར ཧཱུྃ༔ རང་རིག་
ཐིག་ལེ་གཅིག་ཏུ་གསལ་བ་ལ༔ སྤྲོ་དང་བསྡུ་བར་བྱ་བར་མི་དམིགས་ཀྱང༔ མ་རྟོག་འཁྲུལ་པའི་རྟག་ལྟ་སྦྱང་བའི་ཕྱིར༔ ཐམས་ཅད་ཐིག་ལེ་ཆེན་པོར་བསྡུ་བར་བྱ༔ བཛྲ་མུ ཨཱ་ལི་
ཀཱ་ལི་དང་ཡི་གེ་བརྒྱ་པ་བཟླ་ཆད་མཐའ་བསལ་ཕྱིར། ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང༔ བསྐྱེད་དང་རྫོགས་པའི་མཐའ་གཉིས་བྲལ་བ་ལ༔ ཆད་པའི་སྟོང་ཉིད་མེད་པ་ལས་གྲོལ་ཕྱིར༔
རྫོགས་རིམ་ལྷ་སྐུ་བླ་མ་རྩ་གསུམ་ལྷ༔ སྣང་ལ་མ་གྲུབ་འཇའ་ཚོན་ལྟ་བུར་ཤར༔ བཞི་བ་དགེ་བ་བསྔོ་བ་ནི། ཧཱུྃ༔ དུས་གསུམ་མི་དམིགས་སྒྱུ་མར་སྣང་བའི་ཆོས༔ མིག་འཕྲུལ་ཇི་བཞིན་

༄༅། །དགེ་ཚོགས་བྱང་ཆུབ་ཏུ༔ ཡོངས་སུ་བསྔོས་པས་རྩ་གསུམ་དཀྱིལ་འཁོར་གྱི༔ གོ་འཕང་མཆོག་ལ་འགྲོ་ཀུན་སྦྱོར་གྱུར་ཅིག༔ ལྔ་བ་ཤིས་བརྗོད་བྱ་བ་ནི། རང་བཞིན་ཆོས་
དབྱིངས་ངང་ཉིད་ལས༔ གཟུགས་སྐུའི་རྣམ་རོལ་དཔག་ཡས་ཀྱིས༔ རླབས་ཆེན་ཕྲིན་ལས་སྐྱོང་མཛད་པའི༔ བརྒྱུད་གསུམ་བླ་མའི་བཀྲ་ཤིས་ཤོག༔ མ་འགགས་རང་གསལ་
འོད་ལྔའི་ཀློང༔ རབ་འབྱམས་དཀྱིལ་འཁོར་རྣམ་པར་མཛེས༔ མཆོག་ཐུན་དངོས་གྲུབ་སྩོལ་མཛད་པའི༔ ཡི་དམ་ལྷ་ཚོགས་བཀྲ་ཤིས་ཤོག༔ ཕྱོགས་བཅུ་གནས་ཡུལ་སྤྲུལ་པའི་ཞིངཿ 
ཕྲིན་ལས་རྣམ་བཞིའི་རོལ་གར་མཁན༔ མཁའ་འགྲོ་སྲུང་མའི་ཚོགས་རྣམས་ཀྱིས༔ བཀྲ་ཤིས་བདེ་ལེགས་བསྩལ་དུ་གསོལ༔ ཞེས་བརྗོད་ཅིང་དགེ་ལེགས་ཀྱི་མེ་ཏོག་ཆར་དུ་བསྙིལ་བར་བྱའོ། །གྲོལ་ཏིག་གི་ཆོས་སྡེ་
འདི་རྣམས་ཟབ་པའི་བཅུད་བསྡུས་པ་ཡིན་པས་ཚེ་སྒྲུབ་འདིའང་གཞན་ལས་ཁྱད་པར་དུ་འཕགས་པ་སྟེ། ཨོ་རྒྱན་ཆེན་པོའི་རྡོ་རྗེའི་གསུང་ལས། འཆི་མེད་སྐུགསུམ་འདུས་པ་འདི་ཉིད་ཉམས་སུ་བླངས་པས༔ དེའི་ཚེ་ཉིན་མཚན་ལ་བར་དུགཅོད་པ་ཐམས་ཅད་ཉེ་བར་ཞི་བ་དང༔ འཆི་བདག་གིས་སྲོག་ཀྱང་འཕྲོག་

བར་མི་ནུས་ལ༔ རྒྱུན་དུ་རྣལ་འབྱོར་ལ་བརྟེན་པ་ནི༔ ཚེ་ཟད་པ་ཡང་ཉི་ཟླ་དང་མཉམ་པ་ཐོབ་པར་གྱུར་ནས༔ ཚེ་ཉམས་པ་སོར་ཆུད་པ་ནི་ངེས་པའོ༔ འདིའི་དབང་དང་གདམས་པ་ལན་གཅིག་ཐོབ་པས་ཀྱང༔ ལོ་གཅིག་གི་བར་འཆི་བ་བཟློག་ཅིང༔ ཞག་བདུན་སྒྲུབ་ན་ཚེ་ཟད་པ་ལས་ཀྱང་ལོ་བདུན་གྱི་ཕྱིར་
འཕེལ་བར་འགྱུར་རོ༔ ཞེས་པ་ལྟར་རོ། །དོན་ཟབ་ཡོངས་འདུས་འཁྲི་ཤིང་གསར་པ་ལས། །དགེ་ལེགས་བསེར་གྱི་པདྨོ་བཞད་པའི་འཛུམ། །ས་གསུམ་སྐྱེ་དགུའི་སྙིང་ལ་དཔྱིད་སྟེར་བ། །ཤེས་རབ་འོད་ཟེར་སྣང་བས་རྒྱས་པར་མཛད། །དེ་ཡི་རིང་ལུགས་གངྒཱའི་དཔལ་མོ་བཞིན། །ཟེགས་མ་ཙམ་གྱིས་ཉེས་པ་
ཀུན་བཀྲུ་བ། །སྐལ་ལྡན་ཤིང་རྟའི་བརྩོན་པས་དྲངས་འདི་ཡང་། །སྐྱེས་མཆོག་རྣམས་ཀྱི་ཞབས་བསིལ་མཚོག་གྱུར་ཅིག། །ཚིག་ཉུང་དོན་ཟབ་སྔར་མེད་ཀྱད་ཆོས་ཅན། །འཆི་མེད་གྲོང་ནས་འབབས་པའི་ཟིལ་དངར་འདིས། །ལུས་ཅན་སྲོག་ལ་རྡོ་རྗེའི་བཅུད་ཕབ་ནས། །བདེ་ཆེན་གྲོང་དུ་བདེ་བླག་འཇུག་
བར་ཤོག །དེ་ལྟར་ཡེ་ཤེས་ལྔའི་རིགས་བསྡུས་བའི་སྒྲུབ་ཐབས་དབང་བསྐུར་དང་བཅས་པ་འདིའང་འཆི་མེད་དྭངས་མའི་སྲོག་སྒྲུབ་པའི་ཆ་རྐྱེན་དུ། མཚོ་སྐྱེས་རྡོ་རྗེ་བདྨ་དབང་ཆེན་སོགས་མཆོག་གི་རིག་འཛིན་རྣམས་ཀྱིས་རྗེས་སུ་བཟུང་བའི་སྔགས་རིག་འཛིན་པ་པདྨ་གར་གྱི་དབང་ཕྱུག་རྩལ་གྱིས། དེ་བཱི་ཀོ་ཊི་དཔལ་
སྤུངས་ཡང་ཁྲོད་ཙཱ་འདྲ་རིན་ཆེན་བྲག་གི་མགུལ་དུ་ལེགས་པར་སྦྱར་བ་བསྟན་འཛིན་སྐྱེས་བུ་རྣམས་སྐུ་ཚེ་རྡོརྗེ་ལྟར་བན་ཅིང་། བདག་གཞན་འགྲོ་ཀུན་འཆི་བདག་གི་གཡུལ་ལས་རྣམ་པར་རྒྱལ་བའི་རྒྱུར་གྱུར་ཅིག་དགེ་ལེགས་འཕེལ། །

འུའུའུ༔  ༔ཚེ་སྒྲུབ་སྐོར་ལ༔ ཚེ་དཔག་མེད་འཆི་མེད་སྐུ་གསུམ་འདུས་པ་བཞུགས་སོ༔

འུའུའུ༔ བྲག་དམར་བསམ་ཡས་བ།ཡའ་མ་ལུང་དུ༔ ལོ་ཙཱ་བ་བཻ་རོ་ཙ་ན་དང་༔ མཁའ་འགྲོ་ཡེ་ཤེས་མཚོ་རྒྱལ་གྱིས༔ གསེར་གྱི་མཎྜལ་ལ་རིན་པོ་ཆེ་སྣ་ལྔའི་ཁྲ་བཀོད་ནས་ཕུལ་ཏེ༔ ཕྱག་མང་དུ་འཚལ་ཏེ༔
སློབ་དཔོན་ཆེན་པོ་ལགས༔ དུས་མ་འོངས་པའི་སེམས་ཅན་སྐལ་བ་དམན་ཞིང་ཆོས་བྱེད་ཕལ་ཆེར་བདུད་ཀྱིས་ཁྱེར་ནས་བར་དུ་བཅད་ནས༔ གློ་བུར་དུ་འཆི་བའི་རྐྱེན་བྱེད་ལགས་ན༔ དེ་ལ་སྐྱོབ་པའི་གདམས་པ་ཟབ་མོ་བསྒྲུབས་པ་ཙམ་གྱིས་དུས་མ་ཡིན་པའི་འཆི་བདག་
སམ༔ བདུད་ཀུན་འཇོམས་པར་བྱེད་པའང་ད་ལྟ་གནང་དུ་གསོལ༔ ཅེས་ཕྱག་མང་དུ་འཚལ་བས༔ སློབ་དཔོན་གྱི་ཞལ་ནས༔ ལོ་ཙཱ་བ་ཁྱོད་ཀྱི་སྐྱེ་བ་མང་དུ་སྤྱོད་པའི་མཐར་འཆི་མེད་སྐུ་གསུམ་པ་འདི་ཉིད་ཉམས་སུ་བླངས་པས༔ དེའི་ཚེ་ཉིན་མཚན་ལ་བར་དུ་གཅོད་པ་
ཐམས་ཅད་ཉེ་བར་ཞི་བ་དང་༔ འཆི་བདག་གི་སྲོག་ཀྱང་འཕྲོག་པར་མི་ནུས་ལ༔ རྒྱུན་དུ་རྣལ་འབྱོར་ལ་བརྟེན་པ་ནི༔ ཚེ་ཟད་པ་ཡང་ཉི་ཟླ་དང་མཉམ་པ་ཐོབ་པར་གྱུར་ནས༔ ཚེ་ཉམས་པ་སོར་ཆུད་པ་ནི་ངེས་པའོ༔ འདིའི་དབང་དང་གདམས་པ་ལན་གཅིག་ཐོབ་བས་ཀྱང་༔

འུའུའུ༔ ༔ལོ་གཅིག་གི་བར་འཆི་བ་བཟློག་ཅིང་༔ ཞག་བདུན་བསྒྲུབ་ན་ཚེ་ཟད་པ་ལས་ཀྱང་ལོ་བདུན་གྱི་ཕྱིར་འཕེལ་བར་འགྱུར་རོ༔ འདི་ནི་པདྨ་བདག་གི་སྙིང་གི་ཟུང་ཁྲག་ཡིན་པས༔ ཀུན་ལ་བསྟན་ན་མཁའ་འགྲོའི་བཀའ་ཆད་འབྱུང་ངོན་ར་སྐན༔ ས་མ་ཡཱ༔
རྒྱ་རྒྱ་རྒྱ༔ ཁྠཾ༔ འཆི་མེད་ཚེ་ཡི་ལྷ་ལ་འདུད༔ སྔོན་འགྲོ་སྐྱབས་འགྲོ་སེམས་བསྐྱེད་ཚོགས་བསགས་ཡན་ལག་བདུན་བ་སོགས་སྤྱི་དང་མཐུན་པར་བྱས་ལ༔ ཆོས་ཐམས་ཅད་ཀྱི་རང་བཞིན་དེ་བཞིན་ཉིད་ལས་མི་འདའ་བས༔ སྟོང་
པ་ཉིད་དང་༔ དེ་རྗེས་སྔོན་གྱི་སྨོན་ལམ་གྱི་འཕེན་ཤུགས་ཀྱི་རབ་ཏུ་སད་ནས༔ ཀྱེ་མ༔ འགྲོ་བ་འདི་དག་རང་བཞིན་རྣམ་པར་དག་པ་ཡིན་ནའང་༔ ཆོས་ཀྱི་དེ་ཁོ་ན་ཉིད་མ་
རྟོགས་ཏེ༔ ཉོན་མོངས་པ་ལ་སོགས་བའི་བར་དུ་གཅོད་པ་སྐྱེ་བ་ལ་སོགས་པའི་སྡུག་བསྔལ་མང་བོས་གཟིར་ཞིང་ཉམ་ཐག་པ་འདི་རྣམས་འཁོར་བའི་སྡུག་བསྔལ་ལས་འདོན་པར་

བྱེད་པ་ལ༔ དེ་ནས་དེ་ལ་སྟོང་པ་ཉིད་དུ་གནས་པས་དོན་མི་འགྲུབ་ཀྱིས༔ དེ་དག་གིས་བྱང་ཆུབ་ཐོབ་པའི་རྒྱུར༔ གཉིས་སུ་མེད་ཀྱང་སྙིང་རྗེ་ཆེན་པོའི་དབང་གིས༔ རེ་ཞིག་མིག་འཕྲུལ་ལྟ་བུ་འཆི་
མེད་སྐུ་གསུམ་འདུས་པའི་གཟུགས་སུ་ལངས་བར་བྱའོ་སྙམས་པའི་པདྨ་ཉི་ཟླའི་གདན་ཡངས་ཤིང་རྒྱ་ཆེ་བའི་སྟེང་དུ༔ ཆོས་ཀྱི་དབྱིངས་མཐའ་དང་དབུས་མེད་པར་སྟོན་པར་བྱེད་པའི་ཡི་གེ་ཧྲཱི༔ ལས་
ཚེ་དཔག་མེད་སྐུ་མདོག་དམར་པོ་འོད་དང་ལྡན་པ༔ ཞལ་གསུམ་ཕྱག་དྲུག་པ་གཡས་ཞལ་ཆུ་ཤེལ་ལྟ་བུར་དཀར་ལ་འཚེར་བ༔ གཡོན་ཞལ་རིན་པོ་ཆེ་མར་གད་ལྟར་གསལ་ལ་འཛུམ་ཞིང་བཞད་པ་
འོད་ཟེར་ལྔ་འཕྲོ་བ༔ ཕྱག་གཡས་དང་པོས་ཐུགས་ཀར་པདྨའི་ཕྲེང་བ་འཛིན་པ༔ གཡོན་གྱི་དང་པོས་མཉམ་བཞག་གི་སྟེང་ན་ཚེ་ཡིས་བདུད་རྩིས་གང་བའི་བུམ་པ་འཛིན་ཅིང་༔ ཡུམ་ལ་འཁྱུད་པ༔
གཡས་ཀྱི་ལྷག་མ་གཉིས་རྡོ་རྗེ་དང་ནོར་བུ་རིན་པོ་ཆེ་འབར་བ་འཛིན་པ༔ གཡོན་གྱི་ལྷག་མ་གཉིས་འཁོར་ལོ་དང་རྡོ་རྗེ་རྒྱ་གྲམ་འཛིན་པ༔ དེའི་པང་དུ་གསང་བ་ཡེ་ཤེས་ཀྱི་ཌཱཀྐི་སྐུ་མདོག་དམར་གསལ་

འུའུའུ༔ ༔ཞལ་གཅིག་ཕྱག་གཉིས་པ༔ གཡས་པདྨ་དང་༔ གཡོན་ཀཱ་པ་ལ་བདུད་རྩིས་གང་བ་བསྣམས་ནས་ཡབ་ཀྱི་མགུལ་ནས་འཁྱུད་པ༔ ཡབ་ཡུམ་གཉིས་ཀའང་དབུ་རྒྱན་དང་སྙན་རྒྱན་
མགུལ་རྒྱན་དོ་ཤལ་ཚངས་སྐུད་ལ་སོགས་པའི་དར་དང་རིན་པོ་ཆེའི་རྒྱན་སྣ་ཚོགས་ཀྱིས་མཛེས་པར་བྱས་པའི་ལོངས་སྤྱོད་རྫོགས་པའི་སྐུའི་རྒྱན་ཅན༔ ཞབས་གཉིས་སྐྱིལ་ཀྲུང་གིས་འཇའ་ཚོན་རྣམ་
ལྔའི་གུར་ཁྱིམ་གྱི་དབུས་ན་སྣང་ལ་རང་བཞིན་མེད་པར་བསྒོམ༔ གནས་གསུམ་ཡི་གེ་དང་བཅས་པ་ལས་འོད་འཕྲོས༔ བདེ་གཤེགས་ཐམས་ཅད་ཀྱི་ཚེའི་དངོས་གྲུབ་མ་ལུས་པ་བསྡུས༔ རང་ལུས་
ལ་ཐིམ་པར་བསམ་ལ༔ སླར་ཡང་ལུས་ཐམས་ཅད་ཡོངས་སུ་གང་ཞིང་༔ བ་སྤུའི་བུ་ག་ཐམས་ཅད་ནས་ཀྱང་རྟ་མགྲིན་སྐུ་ཕྱེད་ཕྱེད་འཐོན་པར་བསྒོམས་པ་ནི་སྲུང་བའོ༔ ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཱཾ་ཧྲཱི༔ ཨཱཿ ཛྷཱ་ན་
བཛྲ་ཨཱ་ཡུ་ཥེ་ཧཱུྃ༔ བྷྲཱུྃ་ནྲི༔ཛ་སརྦ་སིདྡྷི་ཕ་ལ་ཧཱུྃ༔ ཞེས་བརྗོད་པས་བཟླས་པའོ༔ སྔགས་ཕྲེང་ལས་འོད་ཟེར་བུང་བའི་མཚོན་ཆ་ལྟར་འཕྲོས༔ དཔག་ཏུ་མེད་པའི་འཇིག་རྟེན་གྱི་ཁམས་ཐམས་ཅད་སོ་སོར་ཀུན་ཏུ་སྣང་

བར་བྱས༔ དེས་རེག་པ་ཙམ་གྱི་སེམས་ཅན་ཐམས་ཅད་ཀྱི་ཉེས་སྐྱོན་སྦྱངས༔ རང་འདྲའི་གོ་འཕང་ལ་བཀོད༔ ཕྱོགས་བཅུན་བཞུགས་པའི་རྒྱལ་བ་སྲས་བཅས་ཐམས་ཅད་ཀྱི་མཁྱེན་བརྩེ་མ་ལུས་པ་བསྡུས༔ སྙིང་པོ་འདི་ལ་
རྗེས་སུ་ཞུགས༔ རང་བཞིན་གཅིག་ཏུ་ལྷག་པར་མོས་པ་ནི༔ དམ་ཚིག་གདམས་པ་བཟླས་པའོ༔ ལྕེ་ལྐོག་པདྨ་འདབ་མ་གསུམ་པ༔ འབར་བ་དང་བཅས་པའི་ཟེའུ་འབྲུའི་སྒྲུབ་ནས་ཕྱིར་བྱུང་༔ ལྟེ་བ་ནས་ནང་དུ་ཞུགས་ཤིང་འཁོར་བ་ལས་དམིགས༔ བཞིན་བས༔ རྣམ་
པར་རྟོག་པའི་གཡེང་བ་བཟླས་པའི་སྐྱོན་ལ་སོགས་པ་སྦངས་ཏེ༔ སེམས་རྩེ་གཅིག་དུ་བཟླས་པ་ནི་དོ་ལོའི་བཟླས་པ༔ གང་གི་ཚེ་རྒོད་པར་འགྱུར་ན་དེའི་ཚེ་མངོན་དུ་གྱུར་བའི་ཚིག་སྤངས་ཏེ༔ ཞེས་འབྱུང་བ་ལྟར་ཡིད་ཀྱིས་བཟླས་བ༔ རླུང་འབྱུང་འཇུག་གནས་གསུམ་ལ་བརྟེན་པ་ནི་རྡོ་རྗེའི་བཟླས་བའོ༔
སྙོམས་འཇུག་བདེ་བའི་སྒྲ་ལ་བརྟེན་པའམ༔ མཉམ་པར་འཇོག་པ་ནི་བདེ་སྟོང་གིས་བཟླས་པའོ༔ མཇུག་འཇམ་རླུང་བུམ་པ་ཅན་ཉི་ཤུ་རྩ་གཅིག་གིས་བརྙེན་པ་བྱས་ནས༔ དེའི་ངང་ལ་བརྟེན་གཡོ་གཉིས་སྣང་དུ་འཛིན་པའི་རྟོག་པ་ཐམས་ཅད༔ ཡོད་མིན་ལ་སོགས་པ་སྦྲོས་པའི་མཐའ་དང་བྲལ་བ༔ སྨྲ་བའམ༔
བསམ་པའམ༔ ཚིག་ཏུ་བརྗོད་པར་མི་ནུས་པར་རྣམ་པར་མི་རྟོག་པའི་ཡེ་ཤེས་གཟོད་མ་ནས་མ་སྐྱེས་པ༔ ནམ་མཁའ་ལྟ་བུའི་ངང་ནས་རིག་རྩལ་སྣ་ཚོགས་སུ་ཤར་ཡང་སྣང་ཙམ་ཉིད་ནས་རང་བཞིན་བདེ་བ་ཆེན་པོ་ཆོས་ཀྱི་དབྱིངས་དེ་ཉིད་ལས་མ་འདས་པས༔ ཡེ་ནས་རོ་མཉམ་ཆེན་པོར་སྤྱོད་པ་སྟེ༔ དོན་དམ་

འུའུའུ༔ ༔སྐྱེ་འཆི་གཉིས་མེད་ཀྱི་ཚེ་དཔག་ཏུ་མེད་པའོ༔ བདག་འདྲ་པདྨའི་ཐུགས་ཀྱིས་བཅུད་ལས་བྱུང་བ་མ་འགག་གསལ་བར་བསྟན་པ་འདི་ཉིད་མ་འོངས་སྤྱོད་ཀྱིས་སྐྱེ་མང་གི་མཐར་འཕྲད་པར་འགྱུར་རོ༔ པདྨ་བདག་གིས་འཕྲུལ་གྱིས་ཡི་གེར་བཏབ་ཏེ་རིན་ཆེན་སའི་གཏེར་དུ་སྦས་ནས་མ་
མོ་གཟའ་དང་སྐྱེས་བུ་གསུམ་ལ་གཏད་དོ༔ དུས་ཀྱི་མཐར་ལས་ལྡན་སྐྱེས་བུ་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གུ་བྱ༔ ཁྠཾ༔ མངྒ་ལཾ༔

འུའུའུ༔ ༔ཚེ་སྒྲུབ་ཨ་ཧཾ་མི་ཤིགས་དྭངས་མ་གསུམ་ལྡན་མ་བཞུགས་སོ༔

འུའུའུ༔ ༔བདེ་གཤེགས་ཚེ་ཡི་ལྷ་ལ་ཕྱག་འཚལ་ལོ༔ རྩོད་ལྡན་བསྟན་པའི་སྙིགས་མ་ལ༔ མཐའ་རལ་དབུས་འཇིག་མགོན་མེད་དུས༔ དམ་ཆོས་སྤངས་ཤིང་དམེ་འཁྲུག་དར༔ དགེ་
འདུན་དབྱེན་བྱེད་བཤད་གྲྭ་ཉམས༔ ཆོས་ཀྱི་ངོ་བོར་བསྒྲུབ་ལ་གཡེལ༔ དེ་དུས་ལས་ལྡན་སྐྱེས་བུ་དང༔ དགེ་སྤྱོད་རྒྱལ་པོ་ཚེ་ཡི་མཐུརཿ ཿཟབ་པ་ལས་ཀྱང་ཆེར་ཟབ་པའི༔ གདམས་པའི་གནད་འདི་སྙིང་ལ་ཚོངས༔ ས་མ་ཡཱ༔ རྒྱ་རྒྱ་རྒྱ༔ བླ་མ་རིག་འཛིན་མ་བརྟེན་
ནས༔ དྭངས་མ་སྲོག་གིས་གནད་བཅིངས་པ༔ ཨ་ཧཾ་མི་ཤིགས་གསུམ་ལྡན་གྱི༔ བདེ་བའི་སྟན་ལ་རབ་འདུག་སྟེ༔ སྐྱབས་འགྲོ་སེམས་བསྐྱེད་སྔོན་སོང་ནས༔ གནས་ཡུལ་བདེ་ཆེན་པདྨ་འོད༔ འགྱུར་མེད་ལྷ་ཡི་ཕོ་བྲང་དབུས༔
འཇའ་འོད་འཁྱིལ་པའི་གུར་ཁང་དབུས༔ པདྨ་ཉི་ཟླའི་གདན་སྟེང་དུ༔ རང་ཉིད་གུ་རུ་ཚེ་དཔག་མེད༔ ཆུ་ཤེལ་མདོག་མཚུངས་ཀུན་ནས་མཛེས༔ དྭངས་ཤིང་གསལ་ལ་རྙོག་

འུའུའུ༔ ༔པ་མེད༔ ཞབས་གཉིས་སྐྱིལ་ཀྲུང་མཉམ་བཞག་སྟེང་༔ འཆི་མེད་བུམ་པ་རཱ་གའི་མདོག༔ བདུད་རྩིས་ཀུན་ནས་གང་བར་བསྒོམ༔ དེ་ལྟར་རང་ཉིད་གསལ་བ་ཡི༔ རྩ་གསུམ་འདུས་
པའི་སུམ་མདོ་རུ༔ པདྨ་དམར་པོ་ཉི་མའི་སྟེང་༔ བཅོམ་ལྡན་མགོན་པོ་ཚེ་དཔག་མེད༔ མཚན་དཔེ་རིན་ཆེན་དར་གྱིས་སྤྲས༔ སྐྱིལ་ཀྲུང་ཕྱག་གཉིས་ཚེ་བུམ་བསྣམས༔ དེ་ལ་བདུད་རྩིས་བཅུད་
ལུད་པས༔ རང་གི་སྤྱི་གཙུག་རྐང་སོར་ཡན༔ བ་སྤུའི་བུ་ག་ཚུན་གང་ཞིང་༔ དེ་ལས་འོད་ཟེར་ཚོགས་འཕྲོས་པས༔ ཕྱོགས་བཅུའི་སངས་རྒྱས་བྱང་སེམས་རྣམས༔ མཆོད་པའི་ཚོགས་ཀྱིས་
མཉེས་བྱས་ནས༔ རིགས་དྲུག་ལ་ཕོག་སྡིག་སྒྲིབ་དག༔ ཀུན་ཀྱང་ཚེ་དཔག་མེད་པར་གྱུར༔ སངས་རྒྱས་བྱང་སེམས་ཐམས་ཅད་ཀྱི༔ ཐུགས་ཀར་གཉིས་མེད་བདུད་རྩིས་རྒྱུན༔ རང་གི་སྣ་བུག་
གཡོན་པར་བབས༔ འཁོར་ལོ་རྣམ་ལྔ་རིམ་གྱིས་ཁེངས༔ རང་གི་ཁ་ནང་བ་སྤུའི་ཁུང༔ ཚེ་དཔག་མེད་པས་ཐམ་འགག་བསམ༔ སུམ་མདོའི་ཚེ་དཔག་མེད་པ་ཡི༔ ཐུགས་ཀར་ཐིག་ལེ་དཀར་

དམར་གྱི༔ གོང་བུ་སྲན་མ་ཁ་སྦྱར་ཙམ༔ སྨན་མཚམས་ཧཾཿལས་ཐོབ་པ་ཡི༔ ཐིག་ལེ་དཀར་པོ་དྭངས་ཤིང་གསལ༔ མར་སྣེ་རྡོ་རྗེ་རྩེ་མོའི་ནང་༔ ཨལས་ཐོབ་པའི་ཐིག་ལེ་དམར༔ གཉིས་ཀའང་
རྒྱ་སྲན་འབྲིང་བོ་ཙམ༔ སུམ་མདོའི་ཡེ་ཤེས་ཚེ་དཔག་མེད༔ ཐུགས་ཀའི་མི་ཤིགས་ཐིག་ལེ་ལས༔ རྒྱ་སྲན་འབྲིང་ཙམ་ཡར་ཆད་ནས༔ སྨིན་མཚམས་སྲོག་འཛིན་ལ་ཟུག་པས༔ ཀ་བས་ཀ་ཞུ་
བརྟེན་པ་བཞིན༔ དྭངས་མ་དཀར་ལ་འཕྲང་བར་བསམ༔ སླར་ཡང་ཚེ་ལྷའི་ཐུགས་ཀ་ནས༔ དྭངས་མ་དམར་པོ་གཉིས་མཆེད་ཚུལ༔ རྡོ་རྗེ་ནོར་བུའི་ཐིག་ལེར་ཟུག༔ ཀ་བས་ཀ་གདན་མནན་པ་
བཞིན༔ དྭངས་མའི་སྣེ་གཉིས་ཐུགས་ཀར་ཟུག༔ མི་འགྱུར་བརྟན་པའི་ཚངས་ཐིག་ཡིན༔ ངག་བཟླས་སྲོག་གི་ཧྲཱི༔ གཅིག་ཡིན༔ སྲོག་འཛིན་གནད་གཉིས་མ་འཆུག་ན༔ ཚེ་སྲོག་རྡོ་རྗེའི་བྲག་ལས་སྲ༔ ཐོ་རངས་མི་ཚིག་མ་འདྲེས་པའི༔ ཐུན་མགོ་ཉིད་
དུ་བསྒོམ་པ་ཡིན༔ འདི་ཉིད་ཉམས་ལེན་རིགས་ཀྱི་བུ༔ སྔོན་ལས་དུས་ཟད་མ་གཏོགས་པར༔ གནས་སྐབས་ཚེ་ཡི་བར་ཆད་ཀྱི༔ དུས་མིན་འཆི་བ་འོང་རེ་སྐན༔ འདི་ནི་ཚེ་རྒྱུད་འཕྲེང་བ་ལས༔ བསྡུས་པའི་སྙིང་གི་ཐིག་ལེ་ཡིན༔ ཚེ་ཟད་བླ་འཁྱམས་ཉམ་པ་ཡང༔ གདམས་པ་འདི་ལྡན་བར་ཆད་མེད༔

འུའུའུ༔ ༔སྔོན་གྱི་སྨོན་ལམ་མཐུ་བཙན་པས༔ ཡུལ་དེར་དམ་ཆོས་དར་བར་འགྱུར༔ སྐལ་ལྡན་འགའ་ཡང་སྨིན་པར་འགྱུར༔ པདྨ་ང་དང་བོད་ཡུལ་གྱི༔ དབེན་གནས་དུ་མས་བྱིན་གྱིས་བརླབས༔ ཁྱད་པར་དཔལ་གྱི་ཙ་རི་ལ༔ གསང་སྔགས་རྒྱ་མཚོའི་བོ་བྲང་འབྱེད༔ དེ་རྗེས་རིང་པོར་མ་
ཐོགསཔར༔ ད་ལྟའི་རྗེ་འབངས་ཕལ་མོ་ཆེ༔ བོད་ཡུལ་དབུས་ཀྱི་གཙུག་ལག་དང་༔ ཁྲ་འབྲུག་གནས་སུ་འཚོགས་པར་ངེས༔ གདམས་ཕྲན་འདི་སོགས་གཏེར་མང་སྦས༔ བཞུགས་པ་མེད་དོ་སྙིང་ལ་སྦོས༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གསང་རྒྱ༔ གཏེར་རྒྱ༔ སྦས་རྒྱ༔ མངྒ་ལཾ

འུའུའུ༔ ༔འཆི་མེད་སྐུ་གསུམ་འདུས་པའི་དབང་ཆོག་བཞུགས་སོ༔

འུའུའུ༔ འཆི་མེད་ཚེ་ཡི་ལྷ་ལ་ཕྱག་འཚལ་ལོ༔ དེའི་སྒོ་ནས་དབང་བསྐུར་བ་ལ་དོན་ཚན་བཅུ་གཉིས་ཡིན་ཏེ༔ སྐྱབས་སུ་འགྲོ་ཞིང་སེམས་བསྐྱེད་པ་དང་༔ བདུན་རྣམ་དག་གིས་ཚོགས་བསགས་པ་
དང་༔ སླར་གསོལ་བ་བཏབ་ནས་ལྷ་བསྐྱོད་པ༔ གནས་གསུམ་བྱིན་གྱིས་བརླབ་ནས་ཡེ་ཤེས་པ་བསྟིམ་པ༔ བརྟེན་པར་བྱས་ནས་མེ་ཏོག་སྦྱིན་པ༔ བུམ་དབང་བསྐུར་ཞིང་རིམ་གྱིས་རྒྱས་བཏབ་པ༔ གནས་གསུམ་འོད་ཟེར་སྤྲོ་བསྡུས་སྔགས་ནས་འཐོར་ཞིང་སྐུའི་དབང་
བསྐུར་བ༔ བཟླས་ལུང་སྦྱིན་ཞིང་ངག་ལ་བསྐུར་བ༔ སྙིང་དབུས་བསྟིམ་ཞིང་སྙིང་ཁར་བསྐུར་བ༔ མཆོག་དབང་གསུམ་གྱི་བརྡ་དོན་སྤྲད་པ༔ སྤྱི་བོ་ཁ་བཅད་ཀྱིས་བསྡམ་ཞིང་ཙིཏྟ་བསྡམ་པའོ༔ ས་མ་ཡ༔ ཁྠཾ༔ བྷྱོ༔ དེ་ལྟར་དབང་བསྐུར་བ་ལ༔
བླ་མ་མཚན་ཉིད་དང་ལྡན་དགོས་ཏེ༔ ཀློང་གསལ་ལས༔ མཚན་ཉིད་མི་ལྡན་བླ་མ་ཡིས༔ དབང་བསྐུར་བྱས་ན་གཉིས་ཀ་ཕུང་༔ ཞེས་དང་༔ རིག་པ་རང་ཤར་ལས༔ སློབ་དཔོན་མ་བརྟགས་

འུའུའུ༔ ༔སློབ་མའི་བདུད༔ གསང་སྔགས་སྟོན་པའི་སློབ་དཔོན་མིན༔ རྫོགས་ཆེན་ཨ་ཏི་སྟོན་མི་ནུས༔ དེ་དང་འགྲོགས་པར་མི་བྱའོ༔ ཞེས་དང་༔ ཀློང་གསལ་ལས༔
མཚན་ཉིད་ལྡན་པའི་བླ་མ་ཡིས༔ དབང་བསྐུར་བྱས་ན་སྡུག་བསྔལ་གྲོལ༔ ཅེས་པས༔ ཉམས་རྟོག་དང་ལྡན་པའི་བླ་མ་བརྟེན་པར་བྱའོ བླ་མས་ཀྱང་སློབ་མ་བརྟགས་པ་ནི༔ ཀློང་གསལ་ལས༔ སྣོད་དང་མི་
ལྡན་སློབ་མ་ནི༔ ཤེས་ཆུང་ཁ་བསགས་གདོང་ལྟས་ཆེ༔ ཁ་མཁས་ལག་དམ་གཡོ་རྒྱུ་ཆེ༔ བླ་མའི་གསུང་བཅག་དྲིན་ལ་རྩོད༔ ཡོན་ཏན་མི་མཐོང་སྐྱོན་ལ་རྟོག༔ རིགས་
རྒྱུད་ངང་རྒྱུད་ངན་པ་དང་༔ བཀའ་དྲིན་ཁྱད་གསོད་རང་ལ་བསྟོད༔ དོན་དམ་དམ་ཚིག་ཉམས་ལེན་འཆལ༔ སློབ་མ་མ་བརྟག་སློབ་དཔོན་དགྲ༔ ཉམས་སུ་མི་ལེན་གང་ཟག་

ལ༔ རྫོགས་པ་ཆེན་པོའི་དབང་དང་ནི༔ དོན་དང་གདམས་པ་སྟོན་མི་བྱ༔ ཞེས་བ་དང་༔ རང་ཤར་ལས༔ དད་པའི་སྟོབས་དང་བརྩོན་འགྲུས་ཆེ༔ ཤེས་རབ་ཆེ་ཞིང་འཛིན་ཆགས་མེད༔ ཕུ་དུད་ཆེ་
ཞིང་གསང་སྔགས་སྤྱོད༔ རྟོག་མེད་སེམས་ལ་གཡེང་བ་མེད༔ དམ་ཚིག་ལྡན་ཞིང་བསྒྲུབ་ལ་བརྩོན༔ ཅེས་པས༔ དེ་ལྟ་བུའི་སློབ་མ་ལ་དབང་བསྐུར་བ་ནི༔ དགའ་སྟོན་ཚོགས་ཀྱི་འཁོར་ལོ་བཤམས་པ་ལ༔ སློབ་མ་རྣམ་ཀྱིས་མེ་ཏོག་གཏོར༔ ཕྱག་
འཚལ་ཏེ༔ དཀོན་མཆོག་གསུམ་ལ་བདག་སྐྱབས་མཆི༔ སྡིག་པ་མི་དགེ་སོ་སོར་བཤགས༔ འགྲོ་བའི་དགེ་ལ་རྗེས་ཡིད་རང་༔ སངས་རྒྱས་བྱང་ཆུབ་ཡིད་ཀྱིས་བཟུང་༔ སངས་རྒྱས་ཆོས་དང་ཚོགས་
མཆོག་ལ༔ བྱང་ཆུབ་བར་དུ་སྐྱབས་སུ་མཆི༔ རང་གཞན་དོན་ནི་རབ་སྒྲུབ་ཕྱིར༔ བྱང་ཆུབ་སེམས་ནི་བསྐྱེད་པར་བགྱི༔ བྱང་ཆུབ་མཆོག་གི་སེམས་ནི་བསྐྱེད་བགྱིས་ནས༔ སེམས་ཅན་ཐམས་
ཅད་བདག་གིས་མགྲོན་དུ་གཉེར༔ བྱང་ཆུབ་སྤྱོད་མཆོག་ཡིད་འོང་བསྐྱེད་པར་བགྱི༔ འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག༔ ཧྲཱི༔ རྩ་གསུམ་ཞི་ཁྲོའི་ལྷ་ཡི་ཚོགས༔ རབ་གུས་དྭངས་

འུའུའུ༔ ༔བས་གནས་འདིར་སྤྱན་འདྲེན་གཤེགས༔ རིན་ཆེན་གཞལ་ཡས་ཁང་མཛེས་གདན་ལ་བཞུགས༔ བདག་སོགས་སྒོ་གསུམ་གུས་པས་ཕྱག་འཚལ་ལོ༔ ཕྱི་ནང་གསང་བའི་མཆོད་
སྤྲིན་རྒྱ་མཚོས་མཆོད༔ དམ་ཚིག་ཉམས་ཆག་སྡིག་སྒྲིབ་མཐོལ་ཞིང་བཤགས༔ དུས་གསུམ་རྒྱལ་བའི་སྤྱོད་ལ་རྗེས་ཡི་རངས༔ བླ་མེད་ཐེག་ཆེན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་
འགྲོ་བའི་དོན་ཕྱིར་བཞུགས༔ འཁོར་བཅས་དགེ་ཚོགས་བྱང་ཆུབ་ཆེན་པོ་བསྔོ༔ འགྲོ་ཀུན་སྐུ་དང་ཡེ་ཤེས་ཡོངས་གྲུབ་ཤོག༔ ཀུན་མཁྱེན་ཡེ་ཤེས་ཕུང་པོ་ཅན༔ སྲིད་པའི་ཕུང་པོ་རྣམས་སྦྱངས་
ཤིང་༔ དེ་རིང་བཤད་པའི་རིན་ཆེན་གཏེར༔ གཙོ་བོས་བདག་ལ་བཀའ་དྲིན་སྩོལ༔ ཁྱོད་ཞལ་པདྨོ་སྤངས་ནས་ནི༔ གཙོ་བོ་གཞན་ན་མ་མཆིས་ཏེ༔ དཔའ་བོ་རྡོ་རྗེ་སློབ་དཔོན་གྱིས༔ བློ་མཆོག་
ཏིང་འཛིན་བསྐྱེད་དུ་གསོལ༔ བསངས་སྦྱངས་བྱས་ནས་སློབ་མ་ཚེ་ལྷ་མངོན་རྟོགས་ལྟར་བསྐྱེད་ཅིང༔ དེའི་ཐུགས་ཀར་ཉི་ཟླ་གའུ་ཁ་སྦྱོར་གྱི་ནང་ཡི་གེ་ཨདེའི་མཐར༔ བདག་ཉིད་ཆེན་པོའི་ཚེ་དང་བསོད་ནམས་ཐམས་ཅད་

ཟླ་བ་ཡར་གྱི་ངོ་བཞིན་འཕེལ་ཞིང་རྒྱས་པར་གྱུར་ཅིག༔ ཅེས་དབབ་ནས༔ གནས་གསུམ་བྱིན་གྱིས་བརླབས་ནས༔ ཐུགས་ཀའི་ཆ་སྨད་དུ་སྔགས་ཕྲེང་ས་བོན་དང་བཅས་པ་ལས་འོད་ཟེར་འཕྲོས་པས༔ རང་བཞིན་གྱི་
གནས་དང་༔ དཔལ་རི་པདྨ་འོད་ཀྱི་གཞལ་ཡས་ནས་ཚེ་ལྷ་འཁོར་དང་བཅས་པ་དཔག་ཏུ་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས་ཏེ༔ རྩ་སྔགས་ཀྱིས་བྱིན་འབེབས་ཤིང་༔ མཇུག ཏིཥྛ་བཛྲ་གྱིས་བསྟན་
བར་བྱའོ༔ སངས་རྒྱས་དངོས་གྲུབ་ཐོབ་བྱའི་ཕྱིར༔ འགྲོ་ལ་ཕན་པའི་གཙོ་ཆེན་གྱིས༔ སྨིན་པར་དགོངས་ཏེ་བཞེས་སུ་གསོལ༔ པྲ་ཏཱིཙྪ་བཛྲ་ཧོ༔ སངས་རྒྱས་ཀུན་གྱི་བུམ་པའི་དབང་༔ དེ་རིང་ཁྱོད་
ལ་བསྐུར་བར་བྱ༔ སངས་རྒྱས་ཀུན་གྱི་རབ་བསྒྲུབས་ཕྱིར༔ བུམ་པའི་དབང་ནི་ཁྱོད་ལ་བསྐུར༔ ཇི་ལྟར་བལྟམས་པ་ཙམ་གྱིས་ནི༔ ལྷ་རྣམས་ཀྱིས་ནི་ཁྲུས་གསོལ་ལྟར༔ ལྷ་ཡི་ཆུ་ནི་དག་པ་ཡིས༔
དེ་བཞིན་བདག་གིས་དབང་བསྐུར་རོ༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ག་ཏ་ས་མ་ཡ་ཤྲི་ཡེ་ཧཱུྃ༔ ཞེས་དབང་བསྐུར་བས་རིགས་བདག་འོད་དཔག་མེད་དང་༔ རིགས་ལྔའི་དབུ་བརྒྱན་པར་བསམ༔ སླར་

འུའུའུ༔ ༔ཡང་བླ་མ་དང་མདུན་བསྐྱེད་ཐ་མི་དད་པའི་དཔྲལ་བའི་ཨོཾ་ལས་འོད་ཟེར་དཀར་པོ་དང་སྐུའི་ཚོགས་དཔག་ཏུ་མེད་པ་འཕྲོས༔ རང་གི་སྤྱི་བོར་ཐིམ་པས་ལུས་ཀྱི་ནང་ཐམས་ཅད་འོད་ཟེར་
དཀར་པོ་དང་སྐུའི་ཚོགས་དཔག་ཏུ་མེད་པས་གང་༔ ལུས་ཀྱི་སྒྲིབ་གཉིས་བག་ཆགས་དང་བཅས་པ་དག༔ ཚེ་དཔག་ཏུ་མེད་པའི་སྐུ་སྣང་སྟོང་རྡོ་རྗེ་དང་དབྱེར་མེད་པར་མོས་བ༔ ༔མགྲིན་པའི་ཨཱ༔ ལས་
འོད་ཟེར་དམར་པོ་དང་གསུང་ཡིག་འབྲུའི་ཚོགས་དཔག་ཏུ་མེད་པ་འཕྲོས༔ རང་གི་མགྲིན་པར་ཐིམ་པས༔ ངག་གི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་ཐམས་ཅད་དག༔ ཚེ་
དཔག་ཏུ་མེད་པའི་གསུང་ཡན་ལག་དྲུག་ཅུའི་ངོ་བོ་དང་དབྱེར་མ་མཆིས་པར་མོས་པའོ༔ ཐུགས་ཀའི་ཧཱུཾ་ལས་འོད་ཟེར་སྔོན་པོ་དང་ཐུགས་ཕྱག་མཚན་གྱི་རྣམ་པར་དཔག་ཏུ་མེད་པ་འཕྲོས༔ རང་གི་སྙིང་
ཁར་ཐིམ་པས་ཡིད་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་ཐམས་ཅད་དག༔ ཚེ་དཔག་ཏུ་མེད་པའི་ཐུགས་ཟབ་གསལ་གཉིས་སུ་མེད་པ་དང་དབྱེར་མེད་པར་མོས་ཤིང་རྩ་སྔགས་མཇུག་

ཏུ༔ ཨོཾ་ཨ་པ་ར་མི་ཏ་ཨཱ་ཡུར་ཛྙཱ་ན་ཀཱ་ཡ་ཨ་བྷི་ཥིཉྩ་ཨོཾ༔ བླ་མ་དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས༔ འོད་ཟེར་སྔགས་ཀྱི་འཁོར་ལོ་མར་མེ་
གཅིག་ལ་གཅིག་ཆད་ཀྱི་ཚུལ་དུ་ཞལ་ནས་ཐོན༔ རང་གི་ཞལ་དུ་ཞུགས༔ སྙིང་ཁའི་སྔགས་ཕྲེང་ས་བོན་དང་བཅས་པ་ལ་ཐིམ་པར་མོས་ཤིང་༔ ཨོཾ་ཨ་པ་ར་མི་ཏ་ཨཱ་ཡུར་ཛྙཱ་ན་ཝཀྐ་ཨ་བྷི་ཥིཉྩ་ཨཱ༔ བླ་མ་
དང་མདུན་བསྐྱེད་ཀྱི་གཙོ་བོ་ཐ་མི་དད་པའི་ཐུགས་ཀ་ནས་སྐུ་ཆུང་ལ་ཡན་ལག་རགས་པ་མཐེ་བོང་ཙམ་གཅིག་རྒྱངས་ཀྱིས་ཐོན༔ རང་ཉིད་ཀྱི་ཚངས་བུག་ཏུ་ཞུགས༔ སྙིང་ཁའི་དབུས་སུ་གནས་པར་
བསམ་ལ༔ ཨོཾ་ཨ་པ་ར་མི་ཏ་ཨཱ་ཡུར་ཛྙཱ་ན་བྷོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ ལྷ་མོ་དགའ་སྟེར་གནས་སྟེར་མ༔ སྣ་ཚོགས་གཟུགས་ཅན་ཡིད་འོང་མ༔ འདི་ཉིད་ཀྱི་ནི་པདྨ་ལ༔ རྟག་ཏུ་ཁྱོད་ཀྱི་ལོངས་སྤྱོད་
མཛོད༔ ཨ་ཧོ་མ་ཧཱ་སུ་ཁཾ༔ སྤྱི་བོར་ཁ་སྤྱད་ཀྱི་ཚུལ་དུ་རྒྱས་གདབ་བ་ནི༔ འཆི་མེད་སྐུ་གསུམ་འདུས་པ་ཡི༔ བུམ་པ་བདུད་རྩིས་བཀང་ནས་ཀྱང་༔ འཆི་མེད་བདུད་རྩིའི་ཆུ་རྒྱུན་གྱིས༔ དབང་བསྐུར་ཐམས་ཅད་

འུའུའུ༔ ༔འདིར་བསྩལ་པས༔ ཚེ་ལ་རྒྱས་གདབ་རྒྱ་མ་ཉམས༔ སྲོག་ལ་མདུད་བཏབ་མདུད་མ་གྲོལ༔ ཚེ་འདི་བཅོལ་ལོ་སྲོག་ནི་བརྟེན༔ ཚེ་མདའ་འབར་བས་རྒྱས་གདབ་བོ༔ ཨོཾ་ཨཱཿཧཱུྃ༔
ཨོཾ་ཧཱུྃ་ཏྲཱཾ་ཧྲཱིཿཨཱ༔ ཛྷཱན་བཛྲ་ཨཱ་ཡུ་ཥེ་ཧཱུྃ་བྷྲཱུྃ་ནྲྀཿཛ་སིདྡྷི་ཕ་ལ་ཧཱུྃ་ཧྲཱི༔ སླར་ཡང་རང་ལུས་གསེར་གྱི་རྡོ་རྗེ་རྩེ་ལྔ་པ་འོད་ཟེར་ལྔ་ཀུན་ནས་འཕྲོས་པས༔ དེའི་ལྟེ་བ་ཡངས་ཤིང་རྒྱ་ཆེ་བའི་ནང་དུ༔ པད་ཉིའི་
སྟེང་དུ་རང་གི་རྣམ་པར་ཤེས་པའི་ངོ་བོ་ཧི༔ དམར་པོ་རིང་ཆ་ཚིག་དྲག་དང་བཅས་པ༔ དེ་ལས་འོད་ཟེར་འཕྲོས་པའི་སྣར་ཁྲོ་བོ་རྒྱལ་པོ་རྟ་མཆོག་རོལ་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ༔ 
གཡས་དབྱུག་ཏོ་དང་གཡོན་མེའི་ཞགས་པ་འཛིན་པ་དཔག་ཏུ་མེད་པ་འཕྲོས་པས༔ ཉོན་མོངས་པ་འཆི་བདག་གི་བདུད་ལ་སོགས་པ་ཐམས་ཅད་ཚར་བཅད་ཚུར་འདུས་ཧི༔ ལ་ཐིམ་པས་འཆི་བ་མེད་
པའི་ཚེ་དང་རྡོ་རྗེ་ལྟ་བུའི་སྲོག་ཐོབ་པར་མོས་ལ༔ བརྟན་པ་མི་གཡོ་ཚེ་ཡི་རང་བཞིན་ཏེ༔ སྤྲོས་པས་ཁམས་གསུམ་ཐམས་ཅད་བཀྲག་དང་ལྡན༔ བསྡུས་པས་སྲིད་པ་གསུམ་གྱི་གཟི་མདངས་འཕྲོག༔

འཆིང་བས་འདུ་འབྲལ་མེད་པའི་ལུ་གུ་རྒྱུད༔ འཆི་མེད་ཚེ་ཡི་རིག་འཛིན་ཐོབ་པར་ཤོག༔ ཨོཾ་ཧཱུྃ་ཏྲཾ་ཧྲཱི༔ ཨཱ༔ ཚེ་མདའ་རིན་ཆེན་འབར་བ་ཡིས༔ གནས་ལྔ་དག་ཏུ་བྱིན་རླབས་པའི༔ རྣལ་འབྱོར་
ཚེ་ཡི་བར་ཆད་སོལ༔ རྡོ་རྗེ་ཚེ་ཡི་དངོས་གྲུབ་རྩོལ༔ ཨོཾ་ཨ་པ་ར་མི་ཏ་ཨཱ་ཡུར་ཛྙཱ་ན་བེེ་ཏུ་བྷྲཱུྃ༔ ས་མ་ཡ༔ རྒྱ་རྒྱ་རྒྱ༔ ཁྠཾ༔ གུ་བྱེ༔ སླར་ཡང་ཡེ་ཤེས་མཚོ་རྒྱལ་གྱིས༔ གསེར་གྱི་མཎྜལ་ལ་རིན་པོ་ཆེ་དུ་མའི་རྒྱན་བཅས་ཏེ་ཕུལ༔ གསེར་སྐྱོགས་བུར་
ཆང་གིས་བཀང་ནས༔ ཞལ་དུ་དྲངས་ཏེ༔ ཀྱེ་སློབ་དཔོན་ཆེན་པོ་ལགས༔ ཟབ་གཏེར་འདི་རྣམས་འདོན་པའི་ཚེ༔ ལས་ལྡན་གྱི་སྐྱེས་བུ་དེ་ལ་བར་ཆད་མ་མཆིས་སམ༔ དུས་ཀྱི་སྤྱོད་ཚུལ་དང་ལས་ཀྱི་འབྲེལ་བའི་སྤྱོད་པའི་ཅི་ལྟ་བུ་ཞིག་འབྱུང་ལགས༔ ཞེས་ཕྱག་མང་དུ་འཚལ་བས༔ སློབ་དཔོན་གྱི་ཞལ་
ནས་མཚོ་རྒྱལ་དུས་མ་འོངས་རྩུབ་འགྱུར་བཞི་བཅུ་ཁ་རལ་གྱི་དུས༔ ང་ཡི་ལོ་ཙྪ་བི་རོ་ཙ་ན་འདིས༔ བོད་ཁམས་བདེ་ལ་འགོད་བྱེད་ཀྱི་ཐབས་དང་༔ འཁོར་བ་དོང་ནས་སྤྲུག་པའི་ཐབས་ཟབ་མོའི་གཏེར་སྒོ་མང་དུ་འབྱེད་ཀྱང་འགྲོ་བ་ཕལ་གྱི་སྤྱོད་ཡུལ་དུ་མ་གྱུར་པས༔ དེའི་དབང་གིས་ཕྱི་ནང་གི་རྟེན་འབྲེལ་བཞིན་
འགྲིགས་པ་ཡང་ཉིན་སྐར་ཙམ་དུ་སོང་བས༔ ཚེའི་ཚད་ཀྱང་མཐར་ཕྱིན་པ་དཀའ་སྟེ༔ མཚོན་དུག་དམ་སེལ་ཡེ་འགྲོགས་ཀྱིས༔ གློ་བུར་དུ་ཚེ་འཕོས་ནས་ལོངས་སྐུ་ཆེན་པོའི་ཞིང་ཁམས་རེ་ཞིག་བཟུང་ནས༔ སླར་ཀོང་ཡུལ་སྐྱེས་ན་འདིར་སྔགས་འཆང་དམ་ལྡན་ཆ་ལུགས་སུ་དབུས་གཙང་ཁམས་ཀོང་སོགས་

འུའུའུ༔ ༔འགྲོ་བ་ཕལ་ཆེར་ཐམས་ཅད་པདྨ་བདག་གིས་ཆོས་ཀྱིས་འདུལ་བར་འགྱུར་རོ༔ ཟབ་གཏེར་འདིའི་ལོངས་སྤྱོད་པའི་དུས་ནི༔ དར་མ་སྐུ་དཔལ༔ ལྷ་བཟང་གང་རྒྱལ་རྟག་ར་རྣམས༔ གྲགས་པ་རྡོ་རྗེ་བསོད་ནམས་རྒྱ་མཚོ་མགོན་པོ་བཅོ་བརྒྱད༔ སྤྲུལ་པའི་བུ་མོ་ལྟོག་འདོད་ཅན་དང་
མོ་དགུ༔ ཕྱི་དཀར་ནང་ནས་རབ་བྱུང་བླ་མའི་ཆ་ལུགས་བཅུ་གསུམ་སོགས་ཀྱིས༔ ལྷོ་བྱང་དབུས་གཙང་བཞིར་མཚོན་གྱི་ཆར་པ་མི་ལོ་བཅུ་ལ་རིང་ཐུང་མེད་པར་འབབ་ཅིང་༔ དེ་དུས་མཁར་ཆུའི་ངོས་ལ་བདུད་སྦྲུལ་གཅིག་གིས་ལྷ་ཁང་བརྩིགས་པ་དང་བ་ཡའ་མ་ལུང་ལ་བྲག་རི་རང་ཆད་དུ་འོང་བ་དང་༔ ཕག་
གྲུའི་རྒྱབ་ནས་དུག་ཆུ་རང་རྡོལ་འོང་བ་དང་༔ བསམ་ཡས་སུ་དམེ་འཁྲུགས་ལན་གསུམ་བྱེད་པ་དང་༔ དེནས་དམྱལ་གྱི་ཕྱོགས་ནས་བདུད་སྤྲུལ་རྒྱལ་པོའི་མིང་གིས་འབྱི་སྟག་འཇོམས་ལ་ཉེ་ཞིང་༔ བཙུག་ལག་ཁང་རྣམས་བཤིག༔ འདི་རྣམས་ཞི་བའི་ཐབས་ནི༔ སྔར་གྱི་མཆོད་རྟེན་གཙུག་ལག་རྣམས་གསོ་
རབ་གནས་བསྐྱར་བ་དང་༔ གསར་དུ་ས་གནད་གནོན་པ་རྣམས༔ ཆོས་བདག་སྐྱེ་བུའི་ལུང་བསྟན་དང་བཅས་པ་རྣམས༔ གསང་བའི་ལུང་བསྟན་གབ་རྒྱ་ཅན་ནས་གསལ་ལོ༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ དམ་རྒྱ༔ གསང་རྒྱ༔ གཏད་རྒྱ༔ ཁྠཾ༔ གུ་ཧྱེ༔

འུ་འུ་འ༔ ༔ཞི་ཁྲོའི་བསྐྱེད་རྫོགས་ལམ་འབྲས་ཀྱི་སྙིང་པོ་བཞུགས་སོ༔

འུ་འུ་འ༔ ༔ ང་འབྱུང་ཡེ་རྫོགས་ལྷ་ལ་ཕྱག་འཚལ་ལོ༔ མ་འོངས་དུས་ཀྱི་ཐ་མ་ལ༔ སྐྱེ་འགྲོའི་བདེ་བ་མིང་ཙམ་ལུས༔ ཆོས་བ་ཕལ་ཆེར་བདུད་ཀྱི་ཁྱེར༔ ཉམས་སུ་མི་
ལེན་ཚིག་ལ་འབྱམས༔ ཚིག་ཀྱང་ལོག་བཤད་སྒྲ་མ་འཆལ༔ གསང་སྔགས་དར་ལ་མ་སྨིན་པས༔ བསྐྱེད་རིམ་ལྷ་རུ་བསྒོམ་པ་ཡང་༔ གདོས་བཅས་མཚན་མར་དྭངས་བཅས་ཞིང་༔ ཀ་དག་ལྟ་བའི་གདངས་དང་བྲལ༔ ཟུང་འཇུག་མིང་གི་ལྷག་མར་འདུས༔ བླ་མས་རང་
ཉམས་མ་བླང་བས༔ རང་ཉིད་གཏད་སོའི་གདོང་དང་བྲལ༔ གཞན་ལ་ཁྱད་གསོད་ལོག་གཡེམ་དང་༔ ཆོས་ལྟར་བཅོས་ནས་རྙེད་པར་ཚོལ༔ རང་གཞན་པ་གཉིས་ག་ཕུང་བར་བྱེད༔ ཤིན་རྡོ་རྗེ་དམྱལ་བར་སྐྱེ༔ རྒྱལ་ཁྲིམས་བཤིག་ཅིང་ཆོས་ཁྲིམས་ཉམས༔ དེ་འདྲའི་དུས་
གཅིག་འབྱུང་བ་དེ༔ བཞི་བཅུ་ཁ་རལ་རྩུབ་འགྱུར་འདུས༔ རིག་འཛིན་གསུམ་གྱི་ཐུགས་ཀྱི་སྲས༔ ཀུན་གྱི་འགྲན་པའི་ཡུལ་ལས་འདས༔ དགའ་རབ་ཤྲཱི་སིང་པདྨ་འབྱུང་༔ ཐུགས་གཏེར་ཟབ་མོའི་སྒོ་འབྱེད་དུས༔ ལམ་འབྲས་ཞི་ཁྲོའི་སྙིང་ཁུ་འདི༔ ལམ་གྱི་རྣལ་འབྱོར་

འུའུའུ༔ ༔དང་ལྡན་པ༔ འདི་འམ་ཆོས་ཉིད་བར་དོ་རུ༔ ངེས་པར་གྲོལ་ལམ་ས་མ་ཡ༔ རྒྱ་རྒྱ་རྒྱ༔ ཧཱུྃ༔ སྐྱེ་མེད་དོན་དམ་སངས་རྒྱས་ལ༔ འགག་མེད་བདེན་གཉིས་དམ་པའི་ཆོས༔ ཐུགས་རྗེ་རིག་
གྲོལ་དགེ་འདུན་ལ༔ བདག་དང་འགྲོ་དྲུག་སྐྱབས་སུ་མཆི༔ ནམ་མཁའ་མཉམ་པའི་སེམས་ཅན་རྣམས༔ ཡེ་ནས་སངས་རྒྱས་ཞིང་སྐུ་ཡིན༔ ལོག་རྟོག་འཁྲུལ་པའི་སེམས་ཅན་
འཁྱམས༔ སྐུ་ཞིང་ཤེས་པར་སེམས་བསྐྱེད་དོ༔ ཧཱུྃ༔ འཁོར་འདས་ཀུན་གྱི་གཞི་རྟེན་ནི༔ ཐོག་མ་མེད་ཀྱང་མཐའ་དང་ལྡན༔ ཡེ་ནས་ཀ་དག་བརྡལ་བ་ཆེ༔ རང་བཞིན་མི་
དམིགས་ལྷུན་གྱིས་གྲུབ༔ མི་དམིགས་མིང་འདོགས་ཀུན་བྲལ་ཞིང་༔ ཐོག་མའི་མགོན་པོ་ང་ཉིད་དོ༔ ཧཱུྃ༔ དེ་ལ་གཞི་གནས་ཀུན་ཏུ་བཟང༔ ཡབ་ཡུམ་འཁྲིལ་སྦྱོར་སྐུ་མདོག་

དཀར༔ རྡོ་རྗེ་དྲིལ་འཛིན་འཁྱུད་པའི་ཚུལ༔ པདྨ་ཉི་ཟླའི་གདན་ལ་བཞུགས༔ དེ་ལྟར་གསལ་བའི་ངང་ཉིད་ལས༔ དེ་ལྟར་རང་གི་སྙིང་གི་དབུས༔ སངས་རྒྱས་མེས་པོ་འོད་མི་འགྱུར༔ འོད་ཟེར་
བཀྲག་མདངས་མེ་རེ་རེ༔ འོད་ཕུང་དཀྱིལ་འཁོར་ཆེན་པོ་ཉིད༔ ཧཱུྃ༔ རང་རིག་རྣམ་དག་རྡོ་རྗེ་སེམས༔ དཀར་པོ་ཕྱག་ན་རྡོར་དྲིལ་འཛིན༔ ཉམས་ཅན་དེ་ཡི་དབུ་ཡི་ནང་༔ ཀླད་པ་དུང་ཁང་ཕོ་བྲང་
གི༔ དབུས་ཕྱོགས་སེང་ཆེན་ཁྲི་སྟེང་དུ༔ མི་བསྐྱོད་སྔོན་པོ་དབྱིངས་ཕྱུག་མ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རྡོ་རྗེ་དྲིལ་བུ་འཁྲོལ༔ དེ་ཡི་དབུ་གཙུག་པད་ཉི་ལ༔ ཀུན་བཟང་
དཀར་ལ་བཟང་མོ་སྔོ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རྡོ་རྗེ་དྲིལ་བུ་འཁྲོལ༔ གཙོ་བོ་ཡབ་ཡུམ་རྒྱན་དང་བཅས༔ ཤར་ཕྱོགས་གླང་ཆེན་ཁྲི་སྟེང་དུ༔ རྣམ་པར་སྣང་མཛད་
སངས་རྒྱས་སྤྱན༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་འཁོར་ལོ་དྲིལ་བུ་འཁྲོལ༔ ལྷོ་ཕྱོགས་རྟ་མཆོག་ཁྲི་སྟེང་དུ༔ རིན་ཆེན་འབྱུང་ལྡན་མ་མ་ཀི༔ ཡབ་ཡུམ་ཞལ་སྦྱོར་སྐྱིལ་ཀྲུང་

འུའུའུ༔ ༔བཞུགས༔ ཕྱག་ན་རིན་ཆེན་དྲིལ་བུ་འཁྲོལ༔ ནུབ་ཕྱོགས་རྨ་བྱའི་ཁྲི་སྟེང་དུ༔ སྣང་བ་མཐའ་ཡས་གོས་དཀར་མོ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་པདྨ་དྲིལ་
བུ་འཁྲོལ༔ བྱང་ཕྱོགས་ཤང་ཤང་ཁྲི་སྟེང་དུ༔ དོན་ཡོད་གྲུབ་པ་དམ་ཚིག་སྒྲོལ༔ ཡབ་ཡུམ་ཞར་སྦྱོར་སྐྱིལ་ཀྲུང་བཞུགས༔ ཕྱག་ན་རྒྱ་གྲམ་དྲིལ་བུ་འཛིན༔ ཧཱུྃ༔ ཤར་ཕྱོགས་ས་སྙིང་སྐུ་མདོག་
དཀར༔ པད་ཟླ་ཉི་སྟེང་སྐྱིལ་ཀྲུང་བཞུགས༔ བྱང་ཆུབ་མྱུ་གུ་དྲིལ་བུ་འཁྲོལ༔ ཞི་ཞིང་སྒེག་པ་རྡོ་རྗེའི་སྐུ༔ ལྷོ་ཕྱོགས་ནམ་སྙིང་སྐུ་མདོག་མཐིང་༔ པདྨ་ཉི་སྟེང་སྐྱིལ་ཀྲུང་བཞུགས༔ པདྨའི་སྡོང་པོ་
དྲིལབུ་འཛིན་ཞི་ཞིང་སྒེག་པ་རྡོ་རྗེའི་སྐུ༔ ནུབ་ཕྱོགས་སྤྱན་གཟིགས་སྐུ་མདོག་དམར༔ པད་ཟླའི་སྟེང་དུ་སྐྱིལ་ཀྲུང་བཞུགས༔ པདྨའི་སྡོང་པོའི་དྲིལ་བུ་འཛིན༔ ཞི་ཞིང་སྒེག་པ་རྡོ་རྗེའི་སྐུ༔ བྱང་
ཕྱོགས་ཕྱག་རྡོར་སྐུ་མདོག་ལྗང༔ པདྨ་ཉི་སྟེང་སྐྱིལ་ཀྲུང་བཞུགས༔ རྡོ་རྗེ་དྲིལ་བུ་ཕྱག་ན་འཁྲོལ༔ ཞི་ཞིང་སྒེག་པ་རྡོ་རྗེ་སྐུ༔ ཤར་ལྷོ་ལཱ་ཕྱེ་དཀར་མོ་ནི༔ པད་ཟླའི་གདན་ལ་བྱེད་སྐྱིལ་བཞུགས༔

ཕྱག་ན་མེ་ལོང་སྐུར་བརྟེན་ཞིང་༔ སྒེག་པའི་གར་གྱི་རྣམ་འགྱུར་སྟོན༔ ལྷོ་ནུབ་ཕྲེང་བ་མ་སེར་མོ༔ པད་ཉིའི་གདན་ལ་ཕྱེད་སྐྱིལ་བཞུགས༔ ཕྱག་གཉིས་རིན་ཆེན་ཕྲེང་བ་འཛིན༔ རིན་ཆེན་
ཚོགས་ཀྱི་རྣམ་པར་སྟོན༔ ནུབ་བྱང་གླུ་མ་དམར་སྐྱ་ནི༔ པད་ཉིའི་གདན་ལ་ཕྱེད་སྐྱིལ་བཞུགས༔ ཕྱག་ན་རྡོ་རྗེ་པི་ཝང་འཛིན༔ རྡོ་རྗེ་གླུ་དབྱངས་ང་རོ་སྒྲོག༔ བྱང་ཤར་དཀར་མ་དཀར་མོ་ནི༔
པད་ཟླའི་གདན་ལ་ཕྱེད་སྐྱིལ་བཞུགས༔ ཕྱག་ན་རྡོ་རྗེ་རྩེ་ལྔ་བསྣམས༔ རྡོ་རྗེ་གར་གྱི་རོལ་པར་བྱེད༔ ཧཱུྃ༔ ཤར་ཕྱོགས་བྱམས་པ་སྐུ་མདོག་དཀར༔ ཞབས་གཉིས་རྡོ་རྗེ་སྐྱིལ་ཀྲུང་བཞུགས༔ ཕྱག་
གཉིས་ཀླུ་ཤིང་དྲིལ་བུ་འཛིན༔ འགྲོ་བ་མ་ལུས་སྐྱོང་བར་མཛད༔ ལྷོ་ཕྱོགས་སྒྲིབ་སེལ་སྐུ་མདོག་སེར༔ ཞབས་གཉིས་རྡོ་རྗེ་སྐྱིལ་ཀྲུང་བཞུགས༔ ཕྱག་གཉིས་པོ་ཏི་དྲིལ་བུ་བསྣམས༔ སོ་ནམ་མ་
ལུས་སྒྲིབ་པ་སྦྱངས༔ ནུབ་ཕྱོགས་ཀུན་བཟང་དམར་སྐྱ་ནི༔ ཞབས་གཉིས་རྡོ་རྗེ་སྐྱིལ་ཀྲུང་བཞུགས༔ ཕྱག་གཉིས་སྙེ་མ་དྲིལ་བུ་བསྣམས༔ ཀུན་ལ་བརྩེ་བའི་ཐུགས་རྗེ་ཅན༔ བྱང་ཕྱོགས་འཇམ་

འུའུའུ༔ དཔལ་དམར་སྐྱ་ནི༔ ཞབས་གཉིས་རྡོ་རྗེ་སྐྱིལ་ཀྲུང་བཞུགས༔ ཕྱག་གཉིས་ཨུཏྤལ་དྲིལ་བུ་འཛིན༔ བདེ་གཤེགས་ཀུན་གྱི་དེ་ཉིད་གཟིགས༔ ཤར་ལྷོའི་ཕྱོགས་སུ་བདུག་སྤོས་མ༔
སྔོན་མོ་ཞབས་གཉིས་གར་ཐབས་འགྱིངས༔ ཕྱག་གཉིས་བདུག་སྤོས་བསྣམས་ནས་ནི༔ རྒྱལ་བ་ཞི་ཁྲོའི་དལ་ལ་མཆོད༔ ལྷོ་ནུབ་ཕྱོགས་སུ་མེ་ཏོག་མ༔ དམར་སེར་ཞབས་གཉིས་གར་གྱིས་རོལ༔
ཕྱག་གཉིས་མེ་ཏོག་སྣ་ཚོགས་ཀྱིས༔ རྒྱལ་བ་ཞི་ཁྲོ་མཆོད་པར་མཛད༔ ནུབ་བྱང་ཕྱོགས་སུ་མར་མེ་མ༔ དམར་གྱིས་ཞབས་གཉིས་གར་གྱིས་རོལ༔ ཕྱག་གཉིས་རྡོ་རྗེ་མར་མེ་ཡིས༔ རྒྱལ་བ་
ཞི་ཁྲོའི་མཆོད་པར་མཛད༔ བྱང་ཤར་ཕྱོགས་སུ་དྲི་ཆབ་མ༔ ལྗང་ཁུ་ཞབས་གཉིས་གར་གྱིས་རོལ༔ རིགས་དྲུག་དག་པ་ཐུབ་དྲུག་སྟེ༔ ལྷ་ཡི་ཐུབ་པ་བརྒྱ་བྱིན་ནི༔ དཀར་པོ་ཕྱག་ན་པི་ཝང་
བསྣམས༔ ལྷ་མིན་ཐུབ་པ་ཐག་བཟང་རིས༔ ལྗང་ཁུ་ཕྱག་ན་གོ་མཚོན་བསྣམས༔ མི་ཡི་ཐུབ་པ་ཤཱཀ་ཐུབ་ནི༔ སེར་པོ་མཁར་སིལ་ལྷུང་བཟེད་བསྣམས༔ བྱོལ་སོང་ཐུབ་པ་རབ་བརྟེན་ནི༔

མཐིང་ནག་ཕྱག་ན་པོ་ཏི་བསྣམས༔ ཡི་དྭགས་ཐུབ་པ་ཁ་འབར་མ༔ དམར་པོ་རིན་ཆེན་སྒྲོམ་བུ་བསྣམས༔ དམྱལ་བའི་ཐུབ་པ་ཆོས་རྒྱལ་ནི༔ ནག་པོ་ཕྱག་ན་མེ་ཆུ་བསྣམས༔ བཅོམ་ལྡན་ཐུབ་
པ་དྲུག་པོ་ནི༔ གནས་དྲུག་འཁྱམས་བཞིར་བརྩེགས་པར་བཞུགས༔ ཤར་སྒོ་རྣམ་རྒྱལ་ལྕགས་ཀྱུ་མ༔ ཡབ་ཡུམ་དཀར་གསལ་གཡས་བརྐྱང་བཞུགས༔ ཕྱག་ན་ལྕགས་ཀྱུ་དྲིལ་བུ་འཛིན༔
གདུག་པའི་དགྲ་བགེགས་མ་ལུས་འཇོམས༔ ལྷོ་སྒོར་གཤིན་རྗེ་ཞགས་པ་མ༔ ཡབ་ཡུམ་སེར་པོ་གཡོན་བརྐྱང་བཞུགས༔ ཕྱག་གཉིས་ཞགས་པ་དྲིལ་བུ་འཛིན༔ འཇིག་རྟེན་གཤིན་རྗེ་མ་ལུས་
འཇོམས༔ ནུབ་སྒོར་རྟ་མགྲིན་ལྕགས་སྒྲོག་མ༔ ཡབ་ཡུམ་དམར་པོ་གཡོན་བརྐྱང་བཞུགས༔ ཕྱག་གཉིས་ལྕགས་སྒྲོག་དྲིལ་བུ་འཛིན༔ སྲིད་པའི་ལྟས་ངན་འདོད་ཆགས་འཇོམས༔ བྱང་སྒོར་
བདུད་རྩི་དྲིལ་བུ་མ༔ ཡབ་ཡུམ་ནག་མོ་གཡོན་བརྐྱང་བཞུགས༔ ཕྱག་གཉིས་རྒྱ་གྲམ་དྲིལ་བུ་འཛིན༔ རྣམ་ཤེས་བགེགས་ཀུན་འཇོམས་པར་མཛད༔ དེ་ལྟར་ཞི་བ་ཞེ་གཉིས་ནི༔ མ་ལུས་རྒྱན་

འུའུའུ༔ ༔བཅས་རང་ལ་བཞུགས༔ ཞི་ཞིང་སྒེག་པའི་ཉམས་ཅན་ནོ༔ ཧཱུྃ༔ དེ་ལྟར་རང་རིག་རྡོ་སེམས་ཀྱིས༔ ཐུགས་ཀྱི་ཙིཏྟའི་གཞལ་ཡས་སུ༔ འཁོར་ལོ་རྩིབས་བཞིའི་ལྟེ་བ་ན༔
དྲེགས་པ་པདྨ་ཉི་ཟླའི་སྟེང་༔ ཧཱུྃ༔ བཅོམ་ལྡན་བཛྲ་ཧེ་རུ་ཀ༔ སྐུ་མདོག་མཐིང་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞི་བསྒྲད༔ དབུ་མཐིང་གཡས་དཀར་གཡོན་དམར་ཞལ༔
གཡས་གཡོན་ཕྱག་དྲུག་འབར་བ་ཡི༔ རྡོ་རྗེ་རལ་གྲི་དགྲ་སྟ་དང་༔ དྲིལ་བུ་བྷནྡྷ་ཐོང་གཤོལ་འཛིན༔ ཡུམ་མཆོག་བཛྲ་ཀྲོ་ཏི་མ༔ གཡས་པས་གྲི་ཁུག་ཡབ་ལ་འཁྱུད༔ གཡོན་པ་དུང་དམར་གཙོ་
ལ་སྟོབས༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ ཡང་དག་ཐུགས་ཀྱི་ལྷ་ཚོགས་ལ༔ ཤར་ཕྱོགས་དྲེགས་པ་པད་ཉིའི་སྟེང་༔ བཅོམ་ལྡན་བུདྨ་ཧེ་རུ་ཀཿ སྐུ་མདོག་སྨུག་ནག་འབར་བ་ལ༔ དབུ་
གསུམ་ཕྱག་དྲུག་ཞབས་བཞིར་བསྒྲད༔ དབུས་སྨུག་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་འབར་བ་ཡིས༔ འཁོར་ལོ་དགྲ་སྟ་རལ་གྲི་དང་༔ དྲིལ་བུ་ཐོང་གཤོལ་བྷནྡྷ་བསྣམས༔

ཡུམ་མཆོག་བུདྡྷ་ཀྲོ་ཏི་མ༔ གཡས་པས་ཁ་ཊྭཾ་ཡབ་ལ་འཁྱུད༔ གཡོན་པས་དུང་དམར་ཡབ་ལ་སྟོབས༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ འཇམ་དཔལ་སྐུ་ཡི་ལྷ་ཚོགས་ལ༔ ལྷོ་ཕྱོགས་དྲེགས་པ་
པད་ཉིའི་སྟེང་༔ བཅོམ་ལྡན་རཏྣ་ཧེ་རུ་ཀ༔ སྐུ་མདོག་སེར་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞིར་བསྒྲད༔ དབུས་སེར་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་
འབར་བ་ཡིས༔ རིན་ཆེན་ཁ་ཊཱཾ་བེ་ཅོན་དང་༔ དྲིལ་བུ་བྷནྡྷ་དགྲ་སྟ་བསྣམས༔ ཡུམ་མཆོག་རཏྣ་ཀྲོ་ཏི་མ༔ གཡས་པས་རིན་ཆེན་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབས༔ ཡབ་
ཡུམ་ཞལ་སྦྱོར་རྒྱན་ལྡན་སྐུ༔ ཆེ་མཆོག་ཡོན་ཏན་ལྷ་ཚོགས་ལ༔ ནུབ་ཕྱོགས་དྲེགས་པ་པད་ཉིའི་སྟེང་༔ བཅོམ་ལྡན་པདྨ་ཧེ་རུ་ཀ༔ སྐུ་མདོག་དམར་ནག་འབར་བ་ལ༔ དབུ་གསུམ་ཕྱག་དྲུག་
ཞབས་བཞི་བསྒྲད༔ དབུས་དམར་གཡས་དཀར་གཡོན་སེར་ཞལ༔ གཡས་གཡོན་ཕྱག་དྲུག་འབར་བ་ཡིས༔ པདྨ་ཁ་ཊྭཱཾ་དབྱུག་ཏོ་དང་དྲིལ་བུ་དུང་དམར་རྗེའུ་ཆུང་བསྣམས༔ ཡུམ་མཆོག་པདྨ་

འུའུའུ༔ ༔ཀྲོ་ཏི་མ༔ གཡས་པས་པདྨ་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབ༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ པདྨ་གསུང་གི་ལྷ་ཚོགས་ལ༔ བྱང་ཕྱོགས་དྲེགས་པ་པད་
ཉིའི་སྟེང་༔ བཅོམ་ལྡན་ཀརྨ་ཧེ་རུ་ཀ༔ སྐུ་མདོག་ལྗང་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞིར་བསྒྲད༔ དབུས་ལྗང་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་
འབར་བ་ཡིས༔ རལ་གྲི་ཁ་ཊ་དབྱུག་ཏོ་དང་༔ དྲིལ་བུ་བྷནྡྷ་ཐོང་གཤོལ་བསྣམས༔ ཡུམ་མཆོག་ཀརྨ་ཀྲོ་ཏི་མ༔ གཡས་པས་རྒྱ་གྲམ་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབས༔ ཡབ་
ཡུམ་ཞལ་སྦྱོར་རྒྱན་ལྡན་སྐུ༔ ཕྲིན་ལས་ཕུར་པའི་ལྷ་ཚོགས་ལ༔ ཧཱུྃ༔ ཤར་དུ་ཀེའུ་རི་དཀར་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ ཞིང་གི་དབྱུག་ཏོ་བྷནྡྷ་བསྣམས༔ གཡོན་བརྐྱང་གར་གྱི་
ཀུན་ཏུ་འགྱིང་༔ ལྷོ་ན་ཙོའུ་རི་སེར་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ མདའ་གཞུ་འཛིན་ཅིང་འཕེན་པར་བྱེད༔ གཡོན་བརྐྱང་གར་གྱིས་ཀུན་ཏུ་འགྱིང༔ ནུབ་ཏུ་པྲ་མོ་དམར་མོ་ནི༔ ཁྲོ་

མོའི་ཆ་ལུགས་སྤྱན་གསུམ་མ༔ ཆུ་སྲིན་རྒྱལ་མཚན་བྷནྡྷ་བསྣམས༔ གཡོན་བརྐྱང་གར་གྱིས་ཀུན་ཏུ་འགྱིང་༔ བྱང་ན་བྷེ་ཏ་ནག་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ རྡོ་རྗེ་ཞིང་ཆུང་
བསྣམས་ནས་ནི༔ གཡོན་བརྐྱང་གར་གྱིས་ཀུན་ཏུ་འགྱིང་༔ ཤར་དུ་པུ་སྐ་དམར་སེར་ནི༔ ཁྲོ་མོའི་ཆ་ལུགས་སྤྱན་གསུམ་མ༔ བྱིས་པའི་རྒྱུ་མ་ཞིང་ཁོག་འཛིན༔ གཡས་བརྐྱང་གར་གྱིས་རོལ་
པར་བཞུགས༔ ལྷོ་ནུབ་ཀརྨ་ལྗང་ནག་ནི༔ ཁྲོ་མོའི་ཆ་ལུགས་སྤྱན་གསུམ་མ༔ བྷནྡྷ་ཁྲག་བཀང་རྡོ་རྗེས་དཀྲུགས༔ གཡས་བརྐྱང་གར་གྱི་རོལ་པར་བཞུགས༔ ནུབ་བྱང་སྨེ་ཤ་མཐིང་ནག་ནི༔ ཁྲོ་
མོའི་ཆ་ལུགས་སྤྱན་གསུམ་མ༔ རོ་ལངས་མགོ་ལུས་ཕྲལ་ཞིང་ཟ༔ གཡས་བརྐྱང་གར་གྱིས་རོལ་པར་བཞུགས༔ བྱང་ཤར་ཙནྡ་སེར་སྐྱ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ སྙིང་ཆེན་བཟུང་
ཞིང་བམ་ཆེན་ཟ༔ གཡས་བརྐྱང་གར་གྱིས་རོལ་པར་བཞུགས༔ ཤར་དུ་སེང་གདོང་སྨུག་ནག་མ༔ ཕྱག་གཉིས་བསྣོལ་ཞིང་མི་རོ་ཟ༔ ཁྲོ་ཞིང་རལ་པ་སྤྲུགས་པར་བྱེད༔ ཧ་ཧའི་གད་རྒྱངས་འབྲུག་

འུའུའུ༔ ༔ལྟར་སྒྲོགས༔ ལྷོ་ན་སྟག་གདོང་དམར་མོ་ནི༔ ཕྱག་གཉིས་བསྣོལ་ཞིང་འབུར་ཚུགས་བལྟ༔ མཆེ་བ་གཙིགས་ཤིང་ཧ་ཧ་བསྒྲོགས༔ འཇིགས་པའི་ང་རོ་འབྲུག་སྟོང་ལྡིར༔ ནུབ་ཏུ་
ཝ་གདོང་དམར་མོ་ནི༔ ཁྲག་ཆེན་ལྡག་ཅིང་ཧ་ཧ་བསྒྲོགས༔ རི་དང་རྒྱ་མཚོ་བཅས་པ་གཡོ༔ བྱང་དུ་སྤྱང་གདོང་མཐིང་ནག་མ༔ ལག་གཉིས་མི་རོ་ཁ་རུ་འདྲམཿ༔ སྤྱན་མིག་འབུར་ཚུགས་བགེགས་
ལ་གཟིགས༔ རི་རབ་སྟོང་ཡང་འཇོམས་པར་བྱེད༔ ཤར་ལྷོ་བྱ་རྒོད་གདོང་ཅན་མ༔ དཀར་སེར་མདོག་ཅན་ཁྲོས་པའི་གཟུགས༔ ཞིང་ཆེན་ཕྲག་ལ་བཀལ་ནས་ཀྱང་༔ ཀེང་རུས་སྒྲ་སྒྲོག་ལག་ཏུ་
འཛིན༔ ལྷོ་ནུབ་ཀང་ཀའི་གདོང་ཅན་ནི༔ སྐུ་མདོག་དམར་ནག་འཇིགས་པའི་གཟུགས༔ རོ་ལངས་ཞིང་ཆེན་ཕྲག་ལ་ཁུར༔ ཕཊཿཀྱི་སྒྲ་སྒྲོག་ཧཱུྃ་ཧཱུྃ་བརྗོད༔ ནུབ་བྱང་བྱ་རོག་གདོང་ཅན་མ༔ ནག་
མོ་སྤྱན་གསུམ་ཧ་ལའི་སྒྲ༔ རལ་གྲི་ཐོགས་ཤིང་གློ་སྙིང་ཟ༔ བྷནྡྷ་ཁྲག་བཀང་ཞལ་དུ་གསོལ༔ བྱང་ཤར་འུག་པའི་གདོང་ཅན་མ༔ མཐིང་ནག་ཧཱུྃ་ཧཱུྃ་སྒྲ་སྒྲོག་ཅིང་༔ ལྕགས་ཀྱུ་དང་ནི་ཐོད་ཁྲག་འཛིན༔

སྒེག་པའི་གར་གྱིས་མཁའ་ལྟར་གསལ༔ རྣམ་དག་དབྱིངས་ཀྱི་གདོང་མོ་བརྒྱད༔ ཞལ་གཅིག་ཕྱག་གཉིས་སྤྱན་གསུམ་མ༔ ཞབས་གཉིས་རྡོ་རྗེ་གར་གྱིས་བཞུགས༔ ཧཱུྃ༔ ཤར་ཕྱོགས་དབང་
ཕྱུག་མ་བདུན་ནི༔ སྲིན་མོ་དམར་ནག་གཡག་མགོ་མ༔ གཡས་གཡོན་རྡོ་རྗེ་ཐོད་ཁྲག་འཛིན༔ ཚངས་པ་སེར་མོ་སྦྲུལ་མགོ་མ༔ གཡས་གཡོན་པདྨ་གྲི་ཐོད་བསྣམས༔ ལྷ་ཆེན་དཀར་ལྗང་གཟིག་
ཟློ མགོ་མ༔ གཡས་གཡོན་རྡོ་རྗེ་ཐོད་ཁྲག་འཛིན༔ རྡོ་རྗེ་དཀར་མོ་ཁུ་བྱུག་མགོ༔ གཡས་གཡོན་ལྕགས་ཀྱུ་ཐོད་ཁྲག་འཛིན༔ གཏོགས་འདོད་སྔོན་མོ་སྲེ་མོའི་མགོ༔ གཡས་གཡོན་འཁོར་ལོ་ཐོད་
ཁྲག་འཛིན༔ གཞོན་ནུ་དམར་མོ་དྲེད་མགོ་མ༔ གཡས་གཡོན་མདུང་ཐུང་ཐོད་ཁྲག་འཛིན༔ བརྒྱ་བྱིན་དཀར་མོ་དོམ་མགོ་མ༔ གཡས་གཡོན་རྒྱུ་ཞག་བྷནྡྷ་འཛིན༔ ཧཱུྃ༔ ལྷོ་ཕྱོགས་དབང་ཕྱུག་མ་
བདུན་ནི༔ དགའ་བ་སེར་མོ་ཕ་ཝཾ་མགོ༔ གཡས་གཡོན་སྤུ་གྲི་ཐོད་ཁྲག་བསྣམས༔ ཞི་བ་དམར་མོ་ཆུ་སྲིན་མགོ༔ གཡས་གཡོན་བུམ་པ་བྷནྡྷ་འཛིན༔ བདུད་རྩི་དམར་སེར་སྡིག་པའི་མགོ༔

འུའུའུ༔ ༔གཡས་གཡོན་པདྨ་བྷནྡྷ་འཛིན༔ རྡོ་རྗེ་སེར་མོ་ར་མགོ་མ༔ གཡས་གཡོན་ཞགས་པ་བྷནྡྷ་འཛིན༔ ཟླ་བ་དཀར་མོ་ཁྲ་མགོ་མ༔ གཡས་གཡོན་རྡོ་རྗེ་བྷནྡྷ་འཛིན༔ བེ་ཅོན་ལྗང་ནག་
ཝ་མགོ་མ༔ གཡས་གཡོན་དབྱུག་ཏོ་བྷནྡྷ་འཛིན༔ སྲིན་མོ་དམར་མོ་སྟག་མགོ་མ༔ གཡས་གཡོན་ཐོད་ཁྲག་བྷནྡྷ་འཛིན༔ ཧཱུྃ༔ ནུབ་ཀྱི་དབང་ཕྱུག་མ་བདུན་ནི༔ ཟ་བ་ལྗང་ནག་རྒོད་མགོ་མ༔
གཡས་གཡོན་བེ་ཅོན་བྷནྡྷ་འཛིན༔ དགའ་བ་དམར་མོ་རྟ་མགོ་མ༔ གཡས་གཡོན་ཁོག་ཆེན་བྷནྡྷ་འཛིན༔ སྟོབས་ཆེན་དཀར་མོ་ཁྱུང་མགོ་མ༔ གཡས་གཡོན་དབྱུག་ཏོ་བྷནྡྷ་འཛིན༔ རྡོ་རྗེ་དམར་
མོ་སེང་མགོ་མ༔ གཡས་གཡོན་ལྕགས་སྒྲོག་བྷནྡྷ་བསྣམས༔ སྲིན་མོ་དམར་ནག་ཁྱི་མགོ་མ༔ གཡས་གཡོན་སྤུ་གྲི་བྷནྡྷ་འཛིན༔ འདོད་པ་དམར་མོ་པུ་ཤུད་མགོ༔ གཡས་གཡོན་ཕྱག་གིས་མདའ་
གཞུ་འགེངས༔ ནོར་སྲུང་ལྗང་གུ་ཤ་བའི་མགོ༔ གཡས་གཡོན་བུམ་པ་བྷནྡྷ་འཛིན༔ ཧཱུྃ༔ བྱང་གི་དབང་ཕྱུག་མ་བདུན་ནི༔ རླུང་ལྷ་སྔོན་མོ་སྦྱང་མགོ་མ༔ གཡས་གཡོན་ཐོད་ཁྲག་བྷནྡྷ་འཛིན༔

མི་མོ་དམར་མོ་སྐྱིན་གྱི་མགོ༔ གཡས་གཡོན་གསལ་ཤིང་བྷནྡྷ་འཛིན༔ ཕག་མོ་ནག་མོ་ཕག་གི་མགོ༔ གཡས་གཡོན་འཆིང་ཞགས་སྡོམ་པར་བྱེད༔ རྡོ་རྗེ་ལྗང་ནག་སྐྱ་ཀའི་མགོ༔ གཡས་གཡོན་
དྲིལ་བུ་བྷནྡྷའཛིན༔ རྡོ་རྗེ་དམར་མོ་ཁྭ་ཏའི་མགོ༔ གཡས་གཡོན་ཞིང་ཆེན་བྷནྡྷ་འཛིན༔ སྣ་ཆེན་ལྗང་ནག་གླང་གི་མགོ༔ གཡས་གཡོན་ཐོད་ཁྲག་འཐུང་བར་བྱེད༔ ཆུ་ལྷ་སྔོན་མོ་སྦྲུལ་མགོ་མ༔
གཡས་གཡོན་སྦྲུལ་ཞག་བྷནྡྷ་འཛིན༔ དེ་ལྟར་དབང་ཕྱུག་ཉི་ཤུ་བརྒྱད༔ ཕྱོགས་ཀུན་སྐྱོང་ཤིང་ཁྱིམ་བཞིར་བཞུགས༔ སྒལ་ཚིག་ཉེར་བརྒྱད་ལ་ཡང་བཞུགས༔ ཤར་སྒོར་སྤྱང་གདོང་དཀར་མོ་ནི༔
གཡས་པས་ལྕགས་ཀྱུས་འགུགས་བྱེད་ཅིང་༔ གཡོན་པ་བྷནྡྷ་ཁྲག་བཀང་ནས༔ ཞལ་དུ་གསོལ་ཞིང་ཛཞེས་སྒྲོག༔ ལྷོ་སྒོར་སྟག་གདོང་སེར་མོ་ནི༔ གཡས་པས་ཞགས་པ་འཛིན་བྱེད་ཅིང་༔
གཡོན་པ་བྱ་རྒོད་མཆེ་བ་འཛིན༔ ཧཱུྃ༔ གི་སྒྲ་ཆེན་རབ་ཏུ་སྒྲོག༔ ནུབ་སྒོར་སེང་གདོང་དམར་མོ་ནི༔ གཡས་པས་ལྕགས་སྒྲོག་གམ་འཆིང་ཞིང་༔ གཡོན་པས་བྷནྡྷ་ཁྲག་བཀང་གསོལ༔ གཉིས་

འུའུའུ༔ ༔མེད་བྱེད་ཕྱིར་བཾཿསྒྲ་སྒྲོག༔ བྱང་སྒོར་ཁྱུང་གདོང་ལྗང་ཀུ་ནི༔ གཡས་པས་དྲིལ་བུ་བརྡུང་བར་བྱེད༔ གཡོན་པས་ཐོད་པ་བདུད་རྩིས་བཀང་༔ ཞལ་དུ་གསོལ་ཞིང་ཧོ༔ ཞེས་སྒྲོག༔
དེ་ལྟར་ཁྲག་འཐུང་ལྔ་བཅུ་བརྒྱད༔ འཇིག་པའི་རྒྱན་ཆ་རང་ལ་བཞུགས༔ ཀུན་ཀྱང་ཆོས་ཉིད་རང་སྒྲ་ནི༔ འབྲུག་སྟོང་དུས་གཅིག་ལྡིར་བ་ཙམ༔ སྣང་སྲིད་ཀུན་ཀྱང་ཆམ་ཆམ་མེར༔ ཨོཾ་ཨཱཿཧཱུྃ་ཧྲཱི༔
བྷོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷརྟུ་ཨཱ༔ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཆོས་ཉིད་སྟོང་པའི་རང་སྒྲ་ཡང་༔ དུས་རྣམས་ཀུན་ཏུ་རྒྱུན་མི་ཆད༔ ཆོས་སྐུ་ཞི་ཁྲོ་རབ་འབྱམས་ནི༔ དབྱིངས་ཀྱི་སྟོང་ཆ་ཞི་བར་བཞུགས༔ རིག་པའི་གསལ་ཆ་ཁྲོ་བོར་བཞུགས༔ ཡེ་ཤེས་རྩ་རླུང་ཐིག་
ལེ་རྣམས༔ ཡིག་འབྲུ་སྔགས་ཀྱི་ཚུལ་དུ་བཞུགས༔ ཞི་ཁྲོ་དམ་པ་རིགས་བརྒྱ་སོགས༔ བཞུགས་ཀྱང་མ་བསྒོམ་མ་སྤྲད་ན༔ ལས་ཀྱི་རྩ་རླུང་ཐིག་ལེས་བསྒྲིབ༔ དབུལ་པོའི་ཁྱིམ་གྱི་གཏེར་བཞིན་བཞུགས༔ ཕུང་པོ་སངས་རྒྱས་མངའ་བདག་ལ༔ དབྲལ་བར་འཇམ་དཔལ་སྐུ་དཀྱིལ་བཞུགས༔ སྙིང་
ཁར་ཡང་དག་ཐུགས་དཀྱིལ་བཞུགས༔ ལྟེ་བ་ཡོན་ཏན་ཆེ་མཆོག་བཞུགས༔ གསང་བར་ཕུར་པ་ཕྲིན་ལས་བཞུགས༔ ཡན་ལག་ཉིང་ལག་ཐམས་ཅད་ལ༔ དཔའ་བོ་མཁའ་འགྲོ་ཇི་སྙེད་བཞུགས༔ དབྱིངས་རིག་དབྱེར་མེད་ཀུན་ཁྱབ་ཏུ དུ་མ་རོ་གཅིག་ད་ལ་བཞུགས༔ སྟེང་འོག་ཕྱོགས་མཚམས་ཐམས་

ཅད་དུ༔ ཆོས་ཉིད་སྐུ་ཞིང་ཆེན་པོར་བཞུགས༔ མཉམ་པ་མ་འདྲེས་འཇའ་ཚོན་ལྟར༔ གསལ་ལ་སྟོང་ཉིད་མེ་ལོང་གཟུགས༔ སྣང་ལ་གདོས་མེད་ཆུ་ཟླ་ལྟར༔ གདོད་ནས་ཡེ་རྫོགས་ཆེན་པོའི་སྐུ༔ སེམས་ནི་ཀུན་ལ་རང་བཅས་སུ༔ ལྷུན་གྱིས་གྲུབ་པའི་ཚུལ་དུ་གནས༔ ལྟར་ཡོད་གཟུང་དུ་མེད་པར་
བཞུགས༔ སྒྲ་འོད་ཟེར་གསུམ་འཕྲོ་འདུར་བཞུགས༔ རང་བཞིན་དྲི་མེད་གཙང་མར་བཞུགས༔ བདག་དང་རང་དབང་དམ་པར་བཞུགས༔ བདེ་ཚོགས་བདེ་བ་ཆེན་པོར་བཞུགས༔ རང་བྱུང་མེད་མིན་རྟག་པར་བཞུགས༔ ཁ་དོག་སྣ་ཚོགས་འབར་བར་བཞུགས༔ སྒྱུ་འཕྲུལ་ཆེན་པོ་མིག་འཕྲུལ་བཞུགས༔
གཏིང་གསལ་ཆེན་པོའི་ངང་དུ་བཞུགས༔ དེ་ལྟར་རང་གནས་ཆེན་བོར་ལ༔ འཛིན་མེད་ངངནས་གཏད་དེ་བལྟ༔ མ་ཡེངས་རྩེ་གཅིག་གནས་ས་ཙམ༔ ཅིར་སྣང་རང་རིག་ཆོས་སྐུ་རུ༔ ཤེས་ན་བར་དོ་རྣམས་སུ་གྲོལ༔ ཤེས་ཙམ་རྟོག་རྒྱུ་ཡོད་ཉམས་གྱིས༔ སྐོམ་པ་ཆུ་མཐོང་མ་འཐུང་བཞིན༔ དཔེར་ན་བུ་
རམ་ཀ་རའི་རོ༔ བརྗོད་པས་མི་ཤེས་མྱོང་བས་ཤེས༔ དེ་བཞིན་ཆོས་ཉིད་འོད་གསལ་དོན༔ བརྗོད་པས་མི་ཤེས་བསྒོམ་པས་ཤེས༔ སེམས་ཉིད་ཡེ་རྫོགས་ཆེན་པོར་གྲོལ༔ འདི་ཉིད་ཤིན་ཏུ་ཟབ་པ་སྟེ༔ རྡོ་རྗེ་སེམས་དཔའི་གསང་ལམ་མོ༔ བདེ་གཤེགས་ཀུན་གྱི་གཤེགས་ཤུལ་ལོ༔ དབང་བོ་རབ་འབྲིང་ཐ་
མ་སུས༔ ཉམས་བླངས་གྲོལ་བར་ངེས་འགྱུར་ཀྱང་༔ སྙིགས་མ་ལྔ་བདོ་རྩོད་དར་དུས༔ དབོན་སློབ་གྲོགས་མཆོད་ཤེས་མི་མཐུན༔ འདོད་པ་ཆེ་དང་རང་འདོད་ཆེ༔ སྣང་བ་རྨི་ལམ་བདེན་འཛིན་འཐབ༔ སེར་སྣ་ཚེ་ཞིང་དག་སྣང་ཆུང་༔ དད་ཆུང་དམ་ཆུང་སྒོམ་སྲན་ཆུང་༔ བར་ཆད་མུད་ཞུགས་རྒྱུད་ལྔ་ཡིས༔

འུའུའུ༔ ༔མི་རྣམས་ཚེ་ཐུང་བསོད་ནམས་ཆུང་༔ ནག་པོའི་ཕྱོགས་ཀྱི་བདུད་ལངས་བས༔ ཟབ་མོའི་གཏེར་ཆོས་རྡོ་བཞིན་དོར༔ ཁྱད་པར་ཆོས་བྱེད་སྐུ་ཚེ་ཐུང་༔ མཆོག་ལ་བརྟན་པ་མ་ཐོབ་བར༔ མ་བསྐྱར་བསོད་ནམས་བསྐྱེད་ལ་འདུད༔ རི་དྭགས་རྒྱས་བསྐུམ་མ་ཤེས་པས༔ དགའ་ཚོར་
སྐྱེས་ནས་བདུད་ཞུགས་ནས༔ ཉོག་འཐིབ་ཁ་ཟས་དང་ཁ་མེད༔ དགེ་བ་མི་ནུས་འདུག་མི་ཚུགས༔ ཉལ་འདོད་མི་ཚུགས་གཡེང་བར་དག སྙིང་འཕྱོ་ཉེ་དྲན་འཆི་བ་མོས༔ སྐྱིད་ལུགས་སེམས་ཞུམ་སྔར་སྤྱོད་འགྱུར༔ ལས་ངན་ནད་མང་རྨི་ལམ་ངན༔ བྲེ་སྲང་འབྱུང་བཞི་ཆགས་སྡང་རགས༔ གདམས་
ངག་མི་གསལ་ལོག་ལྟ་སྐྱེ༔ བར་ཆད་མཚམས་སྦྱར་རྐྱེན་གྱིས་བསྒྱུར༔ ཐ་མ་དམ་ཚིག་སེལ་གྱིས་གང་༔ ནད་གདོན་རྐྱེན་ངན་མང་པོ་ཡིས༔ ལུས་སེམས་འབྱུང་བ་སྟེང་ནས་འཁྲུག༔ དེ་ཡི་དྭངས་མའི་གནས་འཆུག་ནས༔ བྱང་སེམས་ཕུང་བོའི་རྟེན་ཡིན་པ༔ ལས་ཀྱི་རྒྱུན་དུ་འཛག་པ་དང་༔ དམ་ལྡན་
ཚོགས་ཀྱི་འཁོར་ལོ་བསྐོར༔ བསྐྱེད་རྫོགས་དབྱེར་མེད་དོན་ལ་ཞོག༔ ཡི་དམ་མཁའ་འགྲོ་ཆོས་སྐྱོང་ལ༔ ཐབས་ཤེས་གཉིས་ཀྱི་གཏོར་མ་འབུལ༔ བདེ་རྒྱས་བུ་མོ་གཙང་མ་མཆོག༔ ཕྱག་རྒྱུ་མཚན་ལྡན་ཆེ་ལམ་ཅན༔ མཁའ་གསང་བྱིན་རླབས་སྦྱོར་བ་བྱས༔ རླུང་གནད་འཁྲུལ་འཁོར་ལྡན་པ་ཡིས༔
དྭངས་མ་འཛག་མེད་དྲངས་ཤིང་སྐྲལ༔ བུད་མེད་ཚོགས་ལ་ཚོགས་འཁོར་དྲངས༔ དྷུཏི་དགའ་བ་བཅུ་དྲུག་ནི༔ མུ་ཏིག་ཕྲེང་ལྟར་གསལ་བ་ཡིས༔ དྲི་མེད་ཟླ་བའི་ད་ལ་ལྟར༔ བདུད་རྩིས་རང་ལུས་གང་བར་བསམ༔ ཤ་ལྔ་བདུད་རྩི་ལྔ་རྒྱུ་བརྟེན༔ དེ་ཡི་བར་ཆད་བདུད་ལས་རྒྱལ༔ དེ་ལྟར་མ་བྱས་བར་ཆད་

ནི༔ གང་དང་འགྲོགས་ཀྱང་ཁྲོ་བ་དང་༔ གང་དུ་འདུག་ཀྱང་འཇིགས་པ་དང་༔ མོས་གུས་རྣམས་ནི་ཤོར་བ་དང་༔ དམ་པ་རྣམས་ལ་སྣང་བ་དང་༔ གར་འདུག་པ་ལ་སྐྱོ་བ་དང་༔ འགྲོགས་པ་རྣམས་དང་བྲལ་སྙིང་འདོད༔ གཡེང་བ་རྣམས་ལ་དགའ་བ་དང་༔ ཆགས་ཞེན་གཡེང་བ་འཚོལ་བ་དང་༔ ཞེ་སྡང་ང་རྒྱལ་ཕྲག
དོག་དང་༔ རྒྱུན་ཆད་མེད་པར་འོང་བ་དང་༔ ཆོས་ལྡན་གྲོགས་དང་བྲལ་སྙིང་འདོད༔ གློ་བུར་ལོག་ལྟར་སྐྱེ་བ་རྣམས༔ ཆོས་རྣམས་ཀུན་གྱི་རྫོགས་རིམ་དེ༔ བདེ་སྟོང་ཟུང་འཇུག་དོན་ལ་འཇོག༔ བཟློག་པར་འགྱུར་བ་གདོན་མི་ཟ༔ ཞི་ཁྲོའི་བསྐྱེད་རྫོགས་ལམ་གྱི་གནད༔ གསང་སྔགས་ཟབ་མོའི་སྙིང་པོ་འདི༔
ཤིན་ཏུ་ཟབ་ལྐོག་ཡི་གེར་གདབ༔ གཏེར་གནས་སྔོ་འཕྲང་ཀླུ་བདུད་མཁར༔ སྦས་ནས་བཞག་པའི་གཏེར་ཁ་འདི༔ ཐ་མ་རྩུབ་འགྱུར་དུས་ཀྱི་ཚེ༔ སངས་རྒྱས་བསྟན་པ་དབྱར་ཆུ་འདྲ༔ དར་ལ་མ་སྨིན་འདོད་ལོག་སྤྱོད༔ སྡེ་དཔོན་ཡུལ་ཁམས་རླུང་གིས་ཁྱེར༔ སྙིགས་མའི་ཐ་མར་སྤྱོད་པའི་ཚེ༔ འབྲེལ་ཚད་
དོན་ལྡན་ལས་སྨོན་ཅན༔ འདི་དང་འཕྲདན་དགའ་བའི་གནས༔ སྐྱེ་གཅིག་དཔའ་རིས་འོད་དུ་བསླེབ༔ ཐེ་ཚོམ་མེད་དོ་ཕྱི་རབས་རྣམས༔ ཡང་དག་སྙིང་པོ་གསལ་བྱེད་དེ༔ པདྨ་བདག་གི་སྙིང་གི་བུ༔ ལས་ཅན་དེ་དང་འདི་འཕྲད་ཤོག༔ མ་མོ་རྡོ་རྗེ་གཤོག་རྒོད་དང་༔ ཀླུ་བདུད་ནག་པོས་ཐུབ་པར་སྲུངས༔
གཏེར་རྐྱེན་བྱུང་ན་སྙིང་ཁྲག་ལོང་༔ དུས་ལ་བབས་ཚེ་བུ་ལ་གཏོད༔ དེས་ཀྱང་ལས་ལྡན་ཕྱག་རྒྱ་མོ༔ སྲིན་མཛུབ་གཡོན་རྩར་བུམ་པ་ཡོད༔ ཡང་ན་མཚན་ལྡན་གྲོགས་དང་བཅས༔ ཤོག་དྲིལ་ངོས་སུ་དག་པར་ཕོབ༔ རྗེས་འཇུག་ལམ་མཆོག་བགྲོད་པ་དང་༔ ཆོས་རྒྱུད་རྒྱས་པའི་རྟེན་འབྲེལ་ཡིན༔ སྙིང་ལ་

འུའུའུ༔ ༔ཆོངས་ཤིག་ས་མ་ཡ༔ ཁ་ཐཾཿགུཧྱེཿཐམ ༔ གཏེར་རྒྱ༔ སྦས་རྒྱ༔ གཏད་རྒྱ༔ ཟབ་རྒྱ༔ གསང་རྒྱ༔ མདྒ་ལཾ༔

འུ་འུ་འུ༔ ༔གུ་རུ་དྲག་པོ་ཡེ་ཤེས་གསང་བ་བཞུགས་སོ༔

འུའུའུ༔ ༔ཐུགས་དམ་གསང་བའི་ལྷ་ལ་ཕྱག་འཚལ་ལོ༔ ཨོ་རྒྱན་པདྨ་འབྱུང་གནས་ཀྱིས༔ འགྲོ་བའི་དོན་ཀུན་བསྒྲུབ་བྱའི་ཕྱིར༔ ཡེ་ཤེས་གསང་བའི་སྒྲུབ་ཐབས་བསྟན༔ ཕྱི་རབས་སྐལ་ལྡན་དོན་དུ་ཤོག༔ ཙྪདང་པོ་སྐྱབས་འགྲོ་སེམས་བསྐྱེད་ནི༔
བདག་དང་མཐའ་ཡས་སེམས་ཅན་རྣམས༔ མཆོག་གསུམ་ངོ་བོ་བླ་མ་དང་ཡི་དམ་མཁའ་འགྲོའི་ཚོགས་བཅས་ལ༔ ཡང་དག་གུས་པས་སྐྱབས་སུ་མཆི༔ ཨེ་མ་ཧོ༔ རང་རིག་
རང་ངོ་མ་ཤེས་བའི༔ སྡུག་བསྔལ་རྒྱ་མཚོར་བྱིངས་བ་ཡིས༔ འགྲོ་བ་དྲུག་གི་སེམས་ཅན་རྣམས༔ མ་ལུས་བདེ་ལ་འགོད་པར་བགྱི༔ དེ་ནས་གསོལ་བ་གདབ་པ་ནི༔ ཨོཾ་ཨཱཿཧཱུྃ༔ ཆོས་
དབྱིངས་སྐྱེ་བ་མེད་པ་ལས༔ འགག་མེད་འགྲོ་བའི་དོན་གྱི་ཕྱིར༔ སྤྲུལ་པའི་སྐུ་མཆོག་ཐོད་ཕྲེང་རྩལ༔ གསོལ་འདེབས་བུ་ལ་བྱིན་གྱིས་རློབས༔ མ་ཧཱ་གུ་རུ་པདྨ་སིདྡྷི་ཧཱུྃ༔ ཛ༔

འུའུའུ༔ ༔ཧཱུྃ་བཾ་ཧོཿདབང་བསྐུར་ཞིང་༔ བདག་དང་གཉིས་མེད་ཆོས་སྐུར་གྱུར༔ དེ་ནི་སྔོན་འགྲོའི་གདམས་པ་ཨེ་མ་ཧོཿ ས་མ་ཡཱ༔ རྒྱ་རྒྱ་རྒྱ༔ དེ་ནས་དང་པོ་ཏིང་ངེ་འཛིན༔ སྟོང་པ་དེ་ཡིས་
ངང་ཉིད་ལས༔ ཁྱབ་པའི་སྙིང་རྗེས་ཀུན་ཏུ་ཁྱབ༔ རང་བྱུང་རིག་པ་ཧཱུཾ་དམར་བསྒོམ༔ ཧཱུྃ་དམར་འོད་ཀྱི་འཕྲོ་འདུ་ལས༔ ཁམས་གསུམ་འོད་ཞུ་ཧཱུྃ་ལ་ཐིམ༔ སྲིད་གསུམ་གདུག་
པ་འདུལ་བའི་ཕྱིར༔ རྡོ་རྗེ་འཁོར་ལོ་རལ་གྲི་ཆེ༔ གྲི་གུག་པདྨ་ཀུན་ཏུ་འབར༔ གནམ་ལྕགས་ཐོག་དང་སྡིག་པ་འཕྲོ༔ ལོག་འདྲེན་ཚར་གཅོད་ཚུར་འདུས་པས༔ འབར་བའི་གུར་
ཁང་མཁའ་དང་མཉམ༔ ཧཱུྃ་ཡིག་འོད་ཀྱིས་འཕྲོ་འདུ་ལས༔ དུས་གསུམ་སངས་རྒྱས་ཐམས་ཅད་དང་༔ བྱང་ཆུབ་སེམས་དཔའི་ཐུགས་རྒྱུད་བསྐུལ༔ དབང་དང་དངོས་གྲུབ་སྲོག་

རྒྱུད་བསྡུས༔ ཚུར་འདུས་ཧཱུྃ་ལ་ཐིམ་ཞིང་ཞུ༔ ནོར་བུ་རིན་ཆེན་འོད་འབར་བས༔ སྟེང་འོག་ཀུན་ཏུ་ཁྱབ་པ་ཡིས༔ གུར་ནང་པདྨ་ཉི་ཟླའི་སྟེང་༔ སྟོང་ལྡན་དམར་པོ་གུ་རུ་སྟོང་༔ དྲེགས་པ་སྡེ་
བརྒྱད་ཕྱོགས་མཚམས་སུ༔ ཕྱི་ཆིངས་བུས་བསྣོལ་ཕོ་མོའི་སྟེང་༔ སྲིན་པོ་ཕོ་མོའི་གདན་སྟེང་དུ༔ རང་རིག་རྫུ་འཕྲུལ་འོད་དཔག་མེད༔ ཡེ་ཤེས་གསང་བའི་ཁྲོ་རྒྱལ་ནི༔ ཆེ་མཆོག་པདྨ་ཐོད་ཕྲེང་
རྩལ༔ སྐུ་མདོག་དམར་པོ་མེ་ལྟར་འབར༔ དབུ་དགུ་དབུས་ཀྱི་སྟེང་ཞལ་ནི༔ མེ་ཁྱུང་དམར་པོ་རབ་ཏུ་འཕྲོ༔ སྡེ་བརྒྱད་ཐམས་ཅད་ཟས་སུ་ཟ༔ ཕྱོགས་མཚམས་བརྒྱད་དུ་གཟིགས་པའི་ཞལ༔ 
རྔམས་བརྗིད་སྲིད་པོའི་ཆ་ལུགས་ཅན༔ མཆེ་བ་གཙིགས་ཤིང་སྨ་ར་སེར༔ སྨིན་མ་མེ་འོད་སྤྱན་གསུམ་གློག༔ ཁམས་ནག་དབུ་སྐྲ་མེ་ལྟར་འབར༔ ཐོད་སྐམ་དབུ་སྐྲ་སྦྲུལ་གྱིས་བཅིངས་༔ ཕྱག་
གཡས་རྩེ་དགུ་འབར་བ་ཡིས༔ ལོག་འདྲེན་བགེགས་ཀྱི་ཚོགས་རྣམས་འཇོམས༔ གཡོན་པས་ལྕགས་སྡིག་མགོ་དགུ་ཡི༔ འགོང་པོ་སྤུན་དགུ་སྙིང་ཁྲག་འཐུང་༔ ཞབས་བརྒྱད་དྲེགས་པ་ལྷ་སྲིན་

འུའུའུ༔ ༔བརྒྱད༔ སྡེ་དང་བཅས་པའི་སྙིང་རྩ་གནོན༔ བཅོ་བརྒྱད་འབར་བའི་ཕྱག་མཚན་ལ༔ སྤྲུལ་པའི་ཁྲོ་ཚོགས་སྐར་ལྟར་འཁྲུགས༔ རྡོ་རྗེ་འབར་བའི་གཤོག་པ་ཡིས༔ ནམ་མཁའི་
མཐར་ཐུག་ཁྱབ་པར་འདུལ༔ དབུ་ནི་སྲིད་པའི་རྩེ་མོར་འབྱིན༔ ཞབས་ཀྱིས་རྒྱ་མཚོའི་མཐར་ཐུག་མནན༔ དུར་ཁྲོད་འབར་བའི་ཆས་ཀྱིས་བརྒྱན༔ སྐུ་དང་ཡན་ལག་ཁྱབ་པ་ཡི༔ རྡོ་རྗེ་འབར་བའི་
གོ་ཁྲབ་ཀྱི༔ ལྟེ་བར་བཞུགས་པའི་སངས་རྒྱས་ནི༔ སྐུ་སྟོད་འདས་པའི་སངས་རྒྱས་དང་༔ སྐུ་སྐེད་ད་ལྟའི་སངས་རྒྱས་བཞུགས༔ སྐུ་སྨད་མ་བྱོན་སངས་རྒྱས་གསལ༔ དྲྭ་མིག་ཐམས་ཅད་གནམ་
ལྕགས་ཀྱིས༔ དམར་ནག་སྡིག་པའི་ཚྭ་ཚྭ་འཕྲོ༔ རྭ་ལས་འཕྲོས་པའི་འོད་ཟེར་ནི༔ བསྐལ་པ་དུས་མཐའི་མེ་ལྟར་འབར༔ དུས་གསུམ་སངས་རྒྱས་ཐུགས་ཀ་རུ༔ ནས་དང་ཡུངས་འབྲུ་ཏིལ་ཙམ་
གྱིས༔ རྡོ་རྗེ་འབར་བའི་ལྟེ་བ་ལ༔ ཧཱུྃ་དམར་སྒྲ་ཆེན་འོད་དུ་འབར༔ སྲུང་དང་བྱིན་གྱིས་བརླབས་ཞིང་འདུལ༔ ཁྲོ་རྒྱལ་སྐུ་སྟོད་བུ་ག་ནས༔ སྟེང་གདོན་འདུལ་བའི་ཁྱུང་ཆེན་འཕྲོ༔ སྐུ་སྐེད་བ་སྤུའི་

བུ་ག་ནས༔ བར་གདོན་འདུལ་བྱེད་ཁྲོ་ཚོགས་འཕྲོ༔ སྐུ་སྨད་མ་ནས་སྡིག་པའི་ཚོགས༔ སྤྲོས་ནས་འོག་གདོན་འདུལ་བར་མཛད༔ དཔྲལ་བར་འཇམ་དཔལ་གཤིན་རྗེ་གཤེད༔ མགྲིན་པར་རྟ་མགྲིན་
དཔའ་བོ་སྟེ༔ ཐུགས་དཀར་གསང་བདག་རྡོ་རྗེ་འཛིན༔ ལྟེ་བར་ཡེ་ཤེས་མཁའ་འགྲོའོ༔ སྙིང་དབུས་པདྨ་འདབ་བརྒྱད་སྟེང་༔ དབང་དྲག་པདྨ་ཐོད་ཕྲེང་རྩལ༔ དམར་ནག་ཞལ་གཅིག་ཕྱག་གཉིས་
པ༔ རྡོ་རྗེ་གཡས་ལ་སྡིག་མཛུབ་གཡོན༔ འདབ་བརྒྱད་རང་འདྲའི་འཁོར་གྱིས་བསྐོར༔ སྡེ་བརྒྱད་གདན་ལ་བརྐྱང་བསྐུམ་བཞུགས༔ སྙིང་ལ་གནས་པའི་གདོན་ཚོགས་འདུལ༔ དེ་དབུས་གསེར་
གྱི་མཆོད་རྟེན་ནི༔ རི་རབ་ཁང་བཟང་བུམ་པ་བྲེ༔ འཁོར་ལོ་ཏོག་དང་ལྡན་པ་ཡི༔ བུམ་ནང་སངས་རྒྱས་འོད་དཔག་མེད༔ དམར་གསལ་ཞལ་གཅིག་ཕྱག་གཉིས་པ༔ འཆི་མེད་ཚེ་ཡི་བུམ་པ་
འཛིན༔ རང་འོད་ཡུམ་དང་འཁྲིལ་སྦྱོར་བཞུགས༔ དེ་ཡི་ཐུགས་དཀར་པདྨའི་སྟེང་༔ གསེར་གྱི་རྡོ་རྗེ་རྩེ་དགུ་པ༔ ལྟེ་བར་ཉི་ཟླ་ཁ་སྦྱོར་དབུས༔ ཧཱུྃ་དམར་དབུས་སུ་ནྲྀཿདམར་ལྗང༔ དེ་དབུས་སྐྱེ་

འུའུའུ༔ ༔མེད་ཡི་གེ་ཨ༔ དཀར་དམར་བདེ་བ་ཆེན་པོར་བསམ༔ སྤྱི་གཙུག་པདྨ་ཉི་ཟླའི་སྟེང་༔ པདྨ་རཱ་གའི་བུམ་པའི་དབུས༔ མགོན་པོ་སངས་རྒྱས་འོད་དཔག་མེད༔ སྐྱིལ་ཀྲུང་མཉམ་
བཞག་ཆོས་གོས་དམར༔ ལྷུང་བཟེད་བདུད་རྩིས་བཀང་བ་འཛིན༔ ཐུགས་དཀར་ཉི་ཟླ་ཁ་སྦྱོར་དབུས༔ ཨ་དམར་འོད་ཀྱི་ཕུང་པོ་གསལ༔ དེ་ལས་འཆི་མེད་ཚེ་ཡི་བཅུད༔ བབ་པས་སྐུ་གང་བུམ་
ནང་ཁེངས༔ ཨོཾ་ཨཱཿཧཱུྃ་ཧྲཱི༔ ས་ར་ཧ་ཀ་ར་རེ་ཤ་ར་རེ་ཨ་མ་ར་ཎི་ཛཱི་ཝནྟ་ཡེ་སྭཱ་ཧཱ༔ བརྒྱ་རྩ་བརྒྱད་ཀྱི་གསོལ་བ་གདབ༔ ཁྲོ་རྒྱལ་ཞལ་གྱི་དཀྱིལ་འཁོར་དུ༔ ཟླ་བ་ཉི་མའི་དཀྱིལ་འཁོར་བསམ༔ འབར་བའི་
ལྗགས་རྣམས་ཧཱུྃ་དམར་ལས༔ རྡོ་རྗེ་དམར་པོ་རྩེ་གསུམ་པའི༔ ལྟེ་བར་ཧཱུྃ་ལ་རྩེ་གཉིས་སོ༔ ཨོཾ་དང་ཨཱཿཡི་ཡིག་འབྲུར་གསལ༔ དེ་ནས་རིམ་བཞིན་ཤར་ནུབ་དང་༔ ལྷོ་བྱང་མཚམས་སུ་སེམས་
གཏད་དེ༔ འཁོར་འདས་ཀུན་གྱི་ཚེ་དང་བཅུད༔ བསོད་ནམས་ཡེ་ཤེས་དཔལ་དང་གྲགས༔ མ་ལུས་འོད་ཀྱི་རྣམ་པར་རྡུབ༔ ལུས་ངག་ཡིད་གསུམ་སྨིན་པར་བསམ༔ དེ་ནས་རླུང་རོ་ལན་གསུམ་

གསལ༔ སྟེང་རླུང་ཕོ་བར་མནན་ཅིང་བསྐྱིལ༔ སྤྱི་གཙུག་བདུད་རྩིས་རྒྱུན་དྲངས་ནས༔ ཨ་ཝ་དྷུ་ཏིའི་ལམ་ནས་བརྒྱུད༔ སྙིང་ཀའི་ཧཱུྃ་ལ་ཐིམ་པ་ཡིས༔ ཀུན་ཏུ་འབར་བའི་འོད་ཟེར་གྱིས༔ རྣམ་
ཤེས་ཚོགས་ལ་སོགས་པ་ཡིས༔ རྩ་ཁམས་རླུང་གིས་གནས་ཀུན་སྦྱངས༔ སྟོང་ཕྲག་བདུན་ཅུ་རྩ་གཉིས་སུ༔ ཟག་མེད་བདུད་རྩིའི་བཅུད་ཀྱིས་གང་༔ དེ་ནས་འོག་རླུང་སྟེ་འོག་བཟུང་༔ ཁམས་
གསུམ་སྲིད་པ་མ་ལུས་ཀུན༔ བདུད་རྩི་འོད་ཀྱི་རྣམ་པར་བསྡུས༔ ཨ་ཝ་དྷུ་ཏིའི་མས་སྒོ་ནས༔ སྙིང་ཀའི་ཧཱུྃ་གི་བར་དུ་འོང་༔ འཁོར་འདས་གཉིས་མེད་ཡེ་ཤེས་ཀྱིས༔ བདེ་ཆེན་བདེ་བའི་དོན་དང་
བསྲེས༔ དེ་ལྟར་བརྒྱ་རྩ་བརྒྱད་དང་ནི༔ ཉི་ཤུ་རྩ་གཅིག་བདུན་དང་གསུམ༔ བསྒོམས་ནས་ཡང་དག་ལྟ་བ་སྐྱོང་༔ རྗེས་སུ་བརྟེན་པར་བྱ་བའི་ཕྱིར༔ གསང་སྔགས་སྙིང་པོ་འདི་ཉིད་བཟླས༔ ཧཱུྃ༔
ཕྱི་ནང་གསང་བ་ཐམས་ཅད་ཀྱིས༔ ཡང་དྲིལ་མཆོག་གི་སྙིང་པོ་ནི༔ ཨོཾ་ཨཱཿཧཱུྃ་ཧྲཱིཿབཛྲ་གུ་རུ་པདྨ་ཐོད་ཕྲེང་རྩལ༔ བཛྲ་ས་མ་ཡ་ཛ༔ སིདྡྷི་ཕ་ལ་ཧཱུྃ་ཨཱཿ ཨོཾ་ཨཱཿཧཱུྃ༔ ཨར་ཙིག་ནེར་ཙིག་ན་མོ་བྷ་ག་ཝ་

འུའུའུ༔ ༔ཏེ་ཧཱུཾ་ཧཱུཾ་ཨཱཧཱུྃ་ཕཊ༔ བཛྲ་ཨ་ཡུ་ཛྷཱན་སིདྡྷི་ཧཱུྃ་བྷྲཱུྃ༔ ཀཱ་ཡ་སིདྡྷི་ཨཱོཾ ཝཱཀྐ་སིདྡྷི་ཨཱ༔ ཙིཏྟ་སིདྡྷི་ཧཱུྃ༔ སརྦ་སིདྡྷི་ཧྲཱི༔ དངོས་གཞིའི་བ་དམས་པ་ཨེ་མ་ཧོས་མ་ཡཱ༔ རྒྱ་རྒྱ་རྒྱ༔ རྗེས་ནི་གཏོར་མ་ཚོགས་མཆོད་
དང་༔ བསྔོ་བ་སྨོན་ལམ་རྒྱུན་སྤྱོད་ཀྱིས༔ ཆོ་ག་ཇི་ལྟར་ཤེས་བར་བྱ༔ འདི་ཉིད་བསྒྲུབས་པའི་སྐྱེས་བུ་དང་༔ ཨོ་རྒྱན་པདྨར་འདུ་འབྲལ་མེད༔ འཕྲིན་ལས་བཞི་པ་ཐོགས་མེད་ཅིང་༔ མཐར་ཐུག་ཕྱག་རྒྱའི་རིག་འཛིན་ཐོབ༔ དམོད་པ་བཙན་ཞིང་བདེན་ཚིག་འགྲུབ༔ ཕྱི་ནང་ཆོས་ཀུན་མ་ལུས་རྟོགས༔ ཉམས་
རྟོགས་བྱིན་རླབས་ཤུགས་ལ་འཆར༔ ལྷ་དང་དམ་ཅན་བྲན་དུ་ཁོལ༔ བདུད་དང་དམ་སྲི་རྩད་ནས་འཇོམས༔ ཀླུ་དང་ས་བདག་ནད་རྣམས་ཞི༔ གཟའ་དང་རྒྱུ་སྐར་དམ་ལ་ཐོགས༔ རྒྱལ་བསེན་སྨྱོ་འབོག་བར་ཆད་སེལ༔ གཏད་ཁྲམ་རྣོད་ཟོར་བྱད་ཁ་བཟློག༔ ལྷ་སྲིན་སྡེ་བརྒྱད་དམ་ལ་ཐོག༔ མཐུ་དང་
ནུས་པའི་དབུང་ཆེན་ཐོབ༔ སྲིད་དང་ཕྱོགས་ན་བདུད་ལས་ཐར༔ བཅུ་ཐུབ་བ་ཡང་བརྒྱ་ཐུབ་འགྱུར༔ ས་ལམ་ཡོན་ཏན་ཤུགས་ལས་འཆར༔ ཞག་བདུན་བསྒྲུབ་ན་རིག་འཛིན་ཐོབ༔ རྒྱུན་དུ་བསྒོམ་ན་ལྷག་མེད་འགྲུབ༔ འདི་ཡིས་ལན་གཅིག་འབྲེལ་ན་ཡང་༔ མཚམས་མེད་ལྔ་བྱང་སྡིག་ལས་གྲོལ༔ འདས་
པའི་ཚེ་ན་རིང་བསྲེལ་དང་༔ འཇའ་འོད་ས་གཡོས་གས་རྣམས་འབྱུང་༔ ཨོ་རྒྱན་པདྨ་འབྱུང་གནས་ཀྱི༔ ཡེ་ཤེས་གསང་བའི་སྒྲུབ་ཐབས་དང་༔ རང་གི་སྒྲུབ་པ་རང་གིས་མཛད༔ མཐར་ཐུག་སྙིང་པོ་དོན་གྱི་བཅུད༔ ལྷོ་ནུབ་སྲིན་པོའི་ཁ་གནོན་ལ༔ བཞུད་ཁར་མཚོ་རྒྱལ་ཡུམ་ལ་གནང་༔ འདི་མེད་གསང་

སྔགས་སྒྲུབ་པ་བོ༔ བན་སྡེ་ཉམས་ཆུང་ཐམས་ཅད་དང་༔ ཐ་མལ་སྐྱེ་བོ་ཐམས་ཅད་ཀྱང་༔ ང་ཉིད་བོད་ཡུལ་བཞུགས་དང་འདྲ༔ དེ་བཞིན་འདི་ལ་སྒྲུབ་པ་གྱིས༔ གཅིག་ལས་གཉིས་སུ་སྤེལ་བ་ན༔ མཁའ་འགྲོའི་བཀའ་ཆད་སྲོག་སྙིང་འབྲལ༔ དམ་མེད་གཅིག་ལ་ཤོར་ར་རེ༔ ས་མ་ཡཱ༔ རྒྱ་རྒྱ་རྒྱ༔ ཁྠཾ༔ དྲག་
སྒྲུབ་ཐམས་ཅད་ཀྱི་མཐར་ཐུག༔ ཡེ་ཤེས་གསང་བའི་སྒྲུབ་ཐབས༔ ཨོ་རྒྱན་པདྨའི་སྙིང་ཁྲག མཁའ་འགྲོའི་སྲོག་ཐིག༔ སྡེ་བརྒྱད་འཇོམས་པའི་ཐོ་བ༔ རིག་འཛིན་ཚེ་ཡི་སྒྲུབ་པ༔ ཐིམ་མེད་པའི་ཡང་ཞུན༔ བླ་ན་མེད་པའི་འབྱུང་བ༔ གསང་བ་ཀུན་གྱི་མཐར་ཐུག་རྫོགས་སོ༔ འདི་ལས་ལྷག་པའི་སྒྲུབ་ཐབས་
ནི༔ ཨོ་རྒྱན་བདག་ལ་བསྟན་དུ་མེད༔ ལྕགས་ཀྱི་ཟོན་ཕ་ཆ་དྲུག་གིས༔ གླིང་བཞི་བསྐོར་ཡང་རྙེད་པར་དཀའ༔ བདེན་རྫུན་ལག་ཏུ་ལོངས་ལ་ལྟོས༔ མ་མགོན་སྡེ་བརྒྱད་བཀའ་འདི་སྲུངས༔ ཏྲ4] རྐྱ༔ རྒྱ॰ མངྒ་ལཾ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་
སྤུངས་པ་ནས་གདན་དྲངས་པས་ཤོག་སེར་ངོས་ལ་འང་བུས་གཞིས་ཁར་ཕབ་པའོ༔ དགེའོ༔

འུ་འུ་འུ༔ ༔དམ་གྲིབ་ཉེས་པ་ཀུན་སེལ་བཞུགས་སོ༔

འུའུའུ༔ ༔ ཏམ།5རྒལག་ཧུམཉསྙིང་གི་ཐིག༔ སྙིང་གི་ཐིག༔ སྙིང་གི་ཐིག༔བདག་འདྲ་པདྨ་འབྱུང་གནས་ངས༔ སླར་ཡང་ཟ་ཧོར་རྒྱལ་ཁམས་ཀྱི༔ འགྲོ་བ་འདུལ་དུ་ཕྱིན་པའི་ཚེ༔ སྔགས་མཁོན་ལོག་ལྟས་དམ་ཉམས་པས༔
རླུང་ཕྱོགས་ཙམ་དུ་ཕྱིན་པས་ཀྱང་༔ དུས་གསུམ་སངས་རྒྱས་ཐམས་ཅད་ཀྱི༔ དགོངས་པ་གཅིག་བསྡུས་བདག་ཉིད་ཀྱིས༔ སྣ་ཚོགས་རྩལ་ཁའི་རྫུ་འཕྲུལ་འགྲིབ༔ ཟབ་གནད་འདི་དང་མ་ལྡན་ན༔ མེ་བསྲེག་ཆུ་རུ་བསྒྱུར་མི་གཏུབ༔ དེ་ཕྱིར་སྙིང་ཁྲག་མཐར་ཐུག་ནི༔ སངས་
རྒྱས་ལས་ཀྱང་མི་དཀོན་རེ༔ མ་འོངས་མཐའ་མའི་དུས་ཀྱི་ཚེ༔ ལ་ལ་འགོང་པོ་སྙིང་ཞུགས་པས༔ ཆོས་དང་ནོར་ལ་ཆེ་འགྲན་བྱེད༔ ཕ་བུ་སྤུན་འཁྲུགས་རྒྱལ་ཁྲིམས་འཇིག༔ གསང་སྔགས་རྡོ་རྗེནང་དམེས་བཤིག༔ མཁས་བཙུན་མིང་འཛིན་ཆད་ལྟ་སྟོན༔ དུས་མཐར་
དམག་གིས་འཇིགས་པས་མནར༔ སྙིང་རེ་རྗེ་སྟེ་བྱ་ཐབས་དཀོན༔ འོན་ཀྱང་ལྷ་སྲས་སྐྱེ་མཐའ་དང་༔ ཁྱོད་སྦྲུལ་བདག་ལ་རིག་སྐྱེས་དང་༔ ལྷན་གཅིག་སྨོན་ལམ་འཚོགས་པས་ན༔ དག་སྣང་གསལ་བའི་མེ་ལོང་འཆར༔ ལྟས་ངན་བདུད་ཚོགས་ཀུན་འཇོམས་ཀྱང་༔ ཟབ་

འུའུའུ༔ ༔ ཕྱིར་མཐུན་ལ་བར་ཆད་སློང་༔ བཟློག་བསྐང་དམ་པའི་གནད་ལ་འབུངས༔ དུས་དྲུག་ཀུན་ཏུ་ལྟ་ཟིལ་གནོན༔ ཉམས་སྒྲིབ་ལས་གཞན་དག་དང་བྲལ༔ བཀླག་ཆོག་དམ་གྲིབ་ཀུན་སེལ་འདི༔ རིགས་སྔགས་རྡོ་རྗེའི་གོ་ཆ་ཞེས༔ འཆི་བདག་འཇོམས་པའི་
དཔའ་བོ་ཡིན༔ བསྐལ་ངན་དུས་ཀྱི་ཐ་མ་ཡ༔ རིག་པ་འཛིན་པའི་ཚེ་མཐུད་ཡིན༔ བོད་ཡུལ་གཏེར་ཆེན་བརྒྱ་རྩ་བརྒྱད༔ གཏེར་ཕྲན་བྱེ་བ་སྦས་པའི་ནང་༔ གྲིབ་སེལ་སྲུང་ཐབས་མང་བསྟན་ཀྱང་༔ འདི་དང་འདྲ་མིན་གཉིས་ལས་མེད༔ གཅིག་ནི་མཆིམས་ཕུག་གནས་སུ་ཡོད༔
མཐར་ཐུག་འདི་མིན་སྦསརེ་ཀན༔ རྩུབ་འགྱུར་དུས་འབྱུང་འཕྲད་ཕྱོགས་འདི༔ བདག་ལ་ཀིའི་དངོས་སུ་གནང་༔ དཀོན་མོད་རྒྱལ་ཁྲིམས་ཡོངས་ལ་དྲིས༔ རིག་འཛིན་ལས་ལྡན་མ་གཏོགས་པར༔ ཀུན་ལ་མ་སྦེལ་ན་ར་ཀན༔ ས་མ་ཡ༔ རྒྱ་རྒྱ་རྒྱ༔ ཁྠཾ་ཁྠཾ་ཁྠཾ༔ སྐྱབས་སེམས་
སྔོན་སོང༔ སྐད་ཅིག་གིས༔ སྣ་ཚོགས་པད་ཉིའི་གདན་སྟེང་དུ༔ རང་ཉིད་ཁྲོ་ཆེན་སྨེ་བརྩེགས་ནི༔ མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་ཀར་སྡིགས་མཛུབ་མཛད༔

ཁྲོ་ཆེན་ཆ་ལུགས་རྫོགས་པར་བསྒོམ༔ གནས་གསུམ་ཡི་གེ་འཕྲོ་འདུ་ལས༔ ཞི་ཁྲོའི་ཚོགས་ཀུན་སྤྱན་དྲངས་བསྟིམས༔ ཐུགས་ཀར་པད་ཉིའི་ས་བོན་མཐར༔ བཟླས་སྔགས་འགལ་མེའི་འཁོར་ལོ་
བཞིན༔ མེ་ཡི་ཚྭ་ཚ་འཁྲུག་ཅིང་འཕྲོ༔ གནོད་བྱེད་ཉམས་ཆགས་ཀུན་བསྲེགས་བསམ༔ ཨོ་ཨིས་ཙ་ཊ་ཏོར་ཡ་ཏོར་ཡ་སྭཱ་ཧཱ༔ ཨུ་ཊ་མི་ཊ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ མོན་ཊ་ཀྲོ་ཏ་ཡ་ཏོར་ཡ་ཏོར་
ཡ་སྭཱ་ཧཱ༔ ཨཀ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་བྷུ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨུཤྚ་ཤ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨི་ལིང་ཨེ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ལ་མོན་ཊ་ཡ་ཏོར་ཡ་ཏོར་ཡ་སྭཱ་ཧཱ༔ 
ཨས་ནི་བིས་ནི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨོཾ་བྷུར་ཀུཾ་མ་ཧཱ་པྲ་ན་ཡེ་བྷུར་ཙི་བྷུརྐི་བྷི་མ་ལེ་ཨུ་ཙུཥྨ་ཀྲོ་དྷ་ཧཱུྃ་ཕཊ༔ ཏོར་ཡ་ཏོར་ཡ་སྭཱ་ཧཱ༔ བསྙེན་པ་ཁྲི་ཉིད་སྔོན་སོང་༔ ལས་སྦྱོར་བརྒྱ་ཕྲག་གཅིག་གིས་འགྲུབ་བོ༔ བུམ་སྒྲུབ་ཁྲུས་ཆོག་
བྱ་བ་ནི༔ རིན་ཆེན་བུམ་བ་ཆུ་གཙང་དང་༔ འབྲུ་སྨན་བཅུད་དང་ཉེར་ལྔས་བཀང་༔ དར་སྣའི་མགུལ་ཆིངས་འབྲས་བུ་ཅན༔ ཤིང་གི་ཁ་རྒྱན་གཟུངས་ཐག་བཅས༔ གོང་ལྟར་བསྒོམ་སྟེ་སྔགས་བཟླས་པས༔ འོད་ཟེར་ཕྱོགས་བཅུར་འཕྲོས་པ་ཡིས༔ སངས་རྒྱས་བྱང་

འུའུའུ༔ ༔སེམས་བླ་མ་དང་༔ ཡི་དམ་ཌཱཀྐི་ཆོས་སྐྱོང་གི༔ ཐུགས་རྗེ་ནུས་མཐུ་ཐམས་ཅད་བསྡུས༔ གཟུངས་ཐག་ལ་འཁྲིལ་བུམ་ནང་སོང་༔ བདུད་རྩིས་མེར་གྱིས་གང་བར་བསམ༔ སྔགས་
བཟླས་བུམ་ཆུས་དག་པར་བཀུ༔ ངག་ཏུ་བཞི་བརྒྱ་རྩ་བཞིའི་ནད་རྣམས་དང་༔ འགལ་རྐྱེན་ཉི་ཁྲི་ཆིག་སྟོང་དང་༔ ཡིད་འགྲོགས་སུམ་བརྒྱ་དྲུག་ཅུ་དང་༔ བགེགས་རིགས་སྟོང་ཕྲག་བརྒྱད་ཅུ་སོགས༔ མི་མཐུན་
བྱང་ཞིང་དག་གྱུར་ཅིག ཅེས་པ་ལན་བདུན་བརྗོད་པ་ཡིས༔ དམ་གྲིབ་ཉམས་ཆགས་ལྡོག་གྱུར་ཅིག༔ དུས་ཟད་པ་ཡི་རྣལ་འབྱོར་ནི༔ ཚངས་པའི་ཚེ་དང་མཉམ་པར་ཐུབ༔ འཆི་བ་རྣམ་པ་བརྒྱད་མི་འབྱུང་༔ གཞན་ཡང་ཡོན་ཏན་བརྗོད་མི་ལང་༔ འདི་ཉིད་ད་ལྟ་མི་སྤེལ་རེ༔ མ་འོངས་དུས་ཀྱི་ཐ་མ་
ལ༔ བེེ་རོ་ཁྱོད་སྤྲུལ་ང་ཡི་སྲས༔ ཆོས་ཐོབ་པདྨ་ན་དུ་སྐྱེ༔ འདི་ལ་སྨོན་ཅིང་འཚེ་བ་ཡང་༔ འཁོར་བ་མཐའ་ཡོད་ངེས་པར་སྐྱོབས༔ སྨོན་ལམ་སྔོན་ཡོད་དམ་ཚིག་ཡིན༔ བློ་ལྡན་དོན་ལས་མི་གཡོ་བཞིན༔ ཆོས་སྨྲ་རྫུ་ཆེ་བདེན་ཞེན་ཆུང་༔ ང་དང་དབྱེར་མེད་སྦས་ཚུལ་ཅན༔ རླུང་གི་ཕྱོགས་ཀྱི་སྐྱེ་འགྲོ་ཡང་༔ ངན་
སོང་གནས་ཀྱི་སྐྱེ་སྒོ་བཅད༔ ལས་ཅན་དེ་དང་འདི་འཕྲད་ཤོག༔ བཀའརྒྱ༔ གཏེར་རྒྱ༔ གསང་རྒྱ༔ སྦས་རྒྱ༔ ཟབ་རྒྱ༔ གབ་རྒྱ༔ གཏད་རྒྱ༔ ཐུབ་པར་སྲུངས་ཤིག་དགེ་བསྙེན་མ༔ དུས་ལ་བབ་ཚེ་སྤྲོད་ཅིག་རྒྱ༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ མངྒ་ལཾ༔ ༧ འདིའི་མཚན་དུ་ས་བདག་ཉེས་པ་ཀུན་སེལ་མ་ཚང་།

༄༅། །དམ་གྲིབ་ཉེས་པ་ཀུན་སེལ་གྱི་སྒོམ་བཟླས་རྒྱུན་ཁྱེར་ཞི་བྱེད་བདུད་རྩིའི་ཟླ་སྣང་ཞེས་བྱ་བ་བཞུགས་སོ། །

༄༅། །ན་མོ་གུ་རུ་ཨུ་ཙུཥྨ་ཀྲོ་དྷཱ་ཡ། དམ་གྲིབ་ཉེས་པ་ཀུན་སེལ་གྱི་སྒོམ་བཟླས་ནི། ན་མོ། བླ་མ་མཆོག་གསུམ་ཡི་དམ་ལྷར། །གུས་པས་སྐྱབས་མཆི་མཁའ་མཉམ་འགྲོ། །བླ་མེད་
བྱང་ཆུབ་མཆོག་ཐོབ་ཕྱིར། །སྨེ་བ་བརྩེགས་པ་བསྒོམ་པར་བགྱི། །ཞེས་སྐྱབས་སེམས་ལན་གསུམ་རྗེས། ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། སྟོང་པའི་ངང་ལས་སྐད་ཅིག་གིས། །
སྣ་ཚོགས་པད་ཉིའི་གདན་སྟེང་དུ༔ རང་ཉིད་ཁྲོ་ཆེན་སྨེ་བརྩེགས་ནི༔ མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་ཀར་སྡིགས་མཛུབ་མཛད༔ ཁྲོ་བོའི་ཆ་ལུགས་རྫོགས་
པར་བསྒོམ༔ གནས་གསུམ་ཡི་གེའི་འཕྲོ་འདུ་ལས༔ ཞི་ཁྲོའི་ཚོགས་ཀུན་སྤྱན་དྲངས་བསྟིམས༔ ཐུགས་ཀར་པད་ཉིར་ས་བོན་མཐར༔ བཟླས་སྔགས་མགལ་མེའི་འཁོར་ལོ་བཞིན༔

༄༅། །མེ་ཡི་ཚྭ་ཚྭ་འཁྲུགས་ཤིང་འཕྲོ༔ གནོད་བྱེད་ཉམས་ཆག་ཀུན་བསྲེགས་གྱུར༔ ཅེས་གསལ་བཏབ་ལ། བཟླ་བྱའི་སྔགས་ནི། ཨོཾ་ཨི་ཙུཥྨ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨུཊ་
མི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ མོན་ཊ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་ཀ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་བྷུ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨུ་ཊ་ཤ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨེ་
ལིང་ཨེ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ལ་མོན་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་ས་ནི་བི་ས་ནི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨོཾ་བྷཱུར་ཀུར་མ་ཧཱ་པྲ་ཎ་ཡེ་བྷཱུར་ཙི་བྷཱུ་རྐི་བི་མ་ལེ་ཨུཙུཥྨ་
ཀྲོ་དྷ་ཧཱུྃ་ཕཊ༔ ཏོར་ཡ་ཏོར་ཡ་སྭཱ་ཧཱ༔ ཞེས་རྒྱུན་གྱི་རྣལ་འབྱོར་ལ་བརྒྱ་རྩ་སོགས་སྨྲ་བ་བཅད་ལ་བཟླ། བསྙེན་བ་བྱེད་ན་ཁྲི་ཕྲག་གཅིག་གམ། གྲུབ་ན་ཁྲི་ཕྲག་བཞི་བཟླའོ། །ཐུན་ལས་ལྡང་བ་ན། དགེ་བ་འདི་ཡིས་མྱུར་དུ་བདག །
ཞེས་སོགས་བསྔོ་སྨོན་བྱའོ། །གྲིབ་སེལ་གྱི་སྔགས་ཆུ་བྱ་བར་འདོད་ན། སྒོམ་བཟླས་སྔོན་དུ་འགྲོ་བས་སྔགས་བཟླས་པའི་སྔགས་མཆིལ་མེར་འབར་བའི་ཞུན་མེ་སྔགས་ཆུ་ལ་ཐིམ་པས་ཁོལ་ཞིང་ནུས་པ་དང་ལྡན་པར་བསམས་

ལ་བཟླས་པའི་སྔགས་མཆིལ་གྱིས་བཏབ་བས་རང་གཞན་གྱིས་བཏུང་བ་དང་བཀྲུ་བ་སོགས་བགྱིས་ན་གྲིབ་དང་མི་གཙང་བ་སེལ་ཞིང་། དེ་བཞིན་དུ། གནས་ཆེན་རྣམས་སུ་སྐྱེས་པའི་ཤུག་བ་སོགས་བསང་ཤིང་དང་། སྦོས་དཀར། ཤུ་དག་དཀར་བོ། མཁན་དཀར་རྣམས་
ལ་སྔགས་བཏབས་བདུགས་པས་ཀྱང་གྲིབ་སེལ་མཆོག་ཏུ་འགྱུར་བར་མན་ངག་གི་གཞུང་གཞན་ལས་གསུངས་སོ། །ཡང་བསྐྱེད་རིམ་ཉམས་གྲིབ་སེལ་བྱེད་ནི། བསྐྱེད་རིམ་ཉམས་གྲིབ་སེལ་བྱེད་འདི་མེད་ན༔ སྡེ་འཁྲུགས་བྱས་སམ་དམ་ཉམས་མི་གཙང་གནས༔ ཚེ་སྲོག་
ཉམས་དང་ས་ལམ་ཀུན་ལ་སྒྲིབ གྲིབ་སེལ་ཀུན་མཆོག་རང་ཉིད་ཡི་དམ་ལྷ༔ ཞེས་སོགས་གསུངས་པའི་དོན་ཉམས་སུ་ལེན་ན། རང་རྩ་བའི་ཡི་དམ་གང་ཡང་རུང་བའི་ང་རྒྱལ་བརྟན་པོས་ཉམས་སུ་བླངས་ནའང་རུང་མོད། འདིར་སྨེ་བརྩེགས་ཀྱི་བདག་བསྐྱེད་དང་འབྲེལ་
བར་བྱེད་ན་སྒོམ་བཟླས་སྔོན་དུ་འགྲོ་བས། སླར་ཡང་རང་གི་ཐུགས་ཀའི་ས་བོན་གྱི༔ འོད་ཟེར་སྣ་ལས་ཡེ་ཤེས་མེ་བྱུང་བས༔ ཉམས་གྲིབ་མི་གཙང་ཐམས་ཅད་ཐུལ་གྱིས་བསྲེགས༔ ཨོཾ་ལས་
རྣམ་སྣང་གཞལ་ཡས་ཁང་དུ་གྱུར༔ ཨལས་སྣང་བ་མཐའ་ཡས་པད་ཉིའི་སྟེང༔ ཧཱུྃ་ལས་བསྐྱེད་རིམ་ཡོངས་གྲུབ་སྙིང་པོ་བཟླས༔ ཞེས་གསལ་བཏབ་ལ། ཨོཾ་ཨཱཿཧཱུྃ་ཞེས་ཅི་ནུས་བཟླས་མཐར་བསྔོ་སྨོན་བྱའོ། །

༄༅། །ཞེས་པའང་འགྲོ་འདུལ་པྲཛྙཱ་རསྨིའི་ཟབ་གཏེར་ལས་བྱོན་པའི་རྒྱུན་གྱི་རྣལ་འབྱོར་སྙིང་པོར་དྲིལ་བ་འདིའང་མཁྱེན་བརྩེའི་དབང་བོས་བྲིས་པ་དགེ། །།

༄༅། །དམ་གྲིབ་ཉེས་པ་ཀུན་སེལ་གྱི་ཁྲུས་ཆོག་སོགས་གྲིབ་སེལ་གྱི་མན་ངག་སྙིང་པོ་བསྡུས་པ་བདུད་རྩིའི་
ཟླ་ཟེར་ཞེས་བྱ་བ་བཞུགས་སོ། །

༄༅། །ན་མོ་གུ་རུ་དེ་ཝ་ཌཱ་ཀི་ནི་བྷྱཿ འདིར་དམ་གྲིབ་ཉེས་པ་ཀུན་སེལ་གྱི་སྒོ་ནས་བཀྲུ་བྱབས་སྲུང་གསུམ་བྱ་ཚུལ་དང་། གཞན་ཡང་གྲིབ་སེལ་ལ་ཉེ་བར་མཁོ་བའི་མན་ངག་འགའ་ཞིག་ཕྱོགས་གཅིག་ཏུ་བརྗོད་ན། ཐོག་མར་བཀྲུ་བྱབས་སྲུང་གསུམ་བྱ་ཚུལ་ནི།
གནས་གཙང་ཞིང་དབེན་པར་སྟེགས་བུའི་དབུས་སུ་བུམ་པ་བཅུད་ལྡན་ཁ་རྒྱན་མགུལ་ཆིངས་དུང་ཆོས་གཟུང་རྡོར་དང་བཅས་པ། མདུན་དུ་ཆུ་གཉིས་སྔོན་འགྲོའི་ཉེར་སྤྱོད། ཉེ་ལོགས་ཅི་བདེ་བར་རྡོ་དྲིལ། གུལ་ཡུངས། མེ་ཏོག་གི་སྣོད་སོགས་ཉེར་མཁོའི་བྱེ་བྲག་རྣམས་ཚང་བར་འདུ་བྱ། དེ་ནས་
བདག་གི་རྣལ་འབྱོར་ནི། ན་མོ། བླ་མ་མཆོག་གསུམ་ཡི་དམ་ལྷར། །གུས་པས་སྐྱབས་མཆི་མཁའ་མཉམ་འགྲོ། །བླ་མེད་བྱང་ཆུབ་མཆོག་ཐོབ་ཕྱིར། །སྨེ་བ་བརྩེགས་པ་བསྒོམ་པར་བགྱི། །
ལན་གསུམ་གྱིས་སྐྱབས་སེམས་དང་། སེམས་ཅན་བདེ་དང་ལྡན་གྱུར་ཅིག །སྡུག་བསྔལ་ཀུན་དང་བྲལ་བར་ཤོག །བདེ་དང་རྟག་ཏུ་མི་འབྲལ་ཞིང། །ཆོས་ཀུན་མཉམ་ཉིད་རྟོགས་པར་ཤོག །ཅེས་ཚད་མེད་བཞི་བསྒོམ།

༄༅། །སྟོང་པའི་ངང་ལས་སྐད་ཅིག་གིས༔ སྣ་ཚོགས་པད་ཉིའི་གདན་སྟེང་དུ༔ རང་ཉིད་ཁྲོ་ཆེན་སྨེ་བརྩེགས་ནི༔ མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་
ཀར་སྡིགས་མཛུབ་མཛད༔ ཁྲོ་བོའི་ཆ་ལུགས་རྫོགས་པར་བསྒོམ༔ གནས་གསུམ་ཡི་གེའི་འཕྲོ་འདུ་ལས༔ ཞི་ཁྲོའི་ཚོགས་ཀུན་སྤྱན་དྲངས་ཐིམ༔ ཐུགས་ཀར་པད་ཉིར་ཧཱུྃ་མཐིང་
མཐར༔ བཟླས་སྔགས་མགལ་མེའི་འཁོར་ལོ་བཞིན༔ མེ་ཡི་ཚྭ་ཚྭ་འཁྲུགས་ཤིང་འཕྲོ༔ གནོད་བྱེད་ཉམས་ཆག་ཀུན་བསྲེགས་གྱུར༔ ཨོཾ་ཨུས་ཙ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨུ་
ཊ་མི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ མོན་ཊ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་ཀ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨ་བྷུ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨེ་ཊ་ཤ་ཏ་ཡ་ཏོར་ཡ་ཏོར་ཡ་སྭཱ་

ཧཱ༔ ཨེ་ལིང་ཨེ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ལ་མོན་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨས་ནི་པིས་ནི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨོཾ་བྷཱུར་ཀུར་མ་ཧཱ་པྲ་མ་ཎ་ཡེ་བྷཱུར་ཙི་བྷཱུར་ཀི་བི་མ་ལེ་ཨུ་
ཙཥྨ་ཀྲོ་དྷ་ཧཱུྃ་ཕཊ་ཏོར་ཡ་ཏོར་ཡ་སྭཱ་ཧཱ༔ ཞེས་བཟླས་པ་ཅི་ནུས་བྱ། །བུམ་པ་བསྒྲུབ་བའི་ཐོག་མར་མཆོད་རྫས། རྃ་ཡྃ་ཁྃ་གིས་བསང་སྦྱབ་རྣམ་དག་ཆོས་དབྱིངས་ངང་ཉིད་ལས༔ རང་བྱུང་མཆོད་པའི་ཕུང་པོ་ནི༔ ཀུན་
བཟང་མཆོད་པའི་སྤྲིན་ལྟ་བུ༔ དཔག་ཡས་ནམ་མཁའ་གང་བར་གྱུར༔ ཨོཾ་བཛྲ་ཨརྒྷཾ་ནས་ཤཔྡ་ཨཱཿཧཱུྃ་གི་བར་གྱིས་བརླབ། བུམ་པ་ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་པད་ཟླའི་སྟེང༔
བྷྲཱུྃ་ལས་རིན་ཆེན་བུམ་པ་ཆེ༔ ཚད་དང་མཚན་ཉིད་ཡོངས་རྫོགས་ཤིང༔ བདུད་རྩིའི་བཅུད་ཀྱིས་གང་བའི་དབུས༔ སྣ་ཚོགས་པད་ཉིའི་གདན་སྟེང་དུ༔ ཁྲོ་བོ་ཆེན་པོ་སྨེ་བརྩེགས་ནི༔
མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་ཀར་སྡིགས་མཛུབ་མཛད༔ ཁྲོ་བོའི་ཆ་ལུགས་རྫོགས་པར་བསྒོམ༔ གནས་གསུམ་ཡི་གེའི་འཕྲོ་འདུ་ལས༔ ཞི་ཁྲོའི་ཚོགས་

༄༅། །ཀུན་སྤྱན་དྲངས་ཐིམ༔ ཨོཾ་ཨུཙྪཥྨ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ས་མ་ཛཿ ས་སྤྱན་དྲང་། ཛཚུ་བོ་ཧོ༔ ས་གཉིས་སུ་མེད་པར་བསམ། ཨོཾ་ཨུཙུཥྨ་ཀྲོ་དྷ་རཱ་ཛ་ས་པ་རི་ཝཱ་ར་ཨརྒྷཾ་ནས་ཤཔྡ་པྲ་
ཏིཙྪ་སྭཱ་ཧཱའི་བར་གྱིས་མཆོད། བདག་མེད་ལྟ་བའི་ཧེ་རུ་ཀས། །བདག་ལྟའི་འབྱུང་བོ་བསྒྲལ་བའི་ཚེ། །སྣམ་ནས་ཁྲོ་བོའི་རྒྱལ་པོ་བྱུང་། །གདུལ་དཀའ་འདུལ་མཛད་ཉིད་ལ་བསྟོད། །ཅེས་བསྟོད།
གཟུངས་ཐག་བླངས་ལ། བདག་ཉིད་བུམ་ལྷའི་ཐུགས་ཀ་ནས༔ འོད་ཟེར་ཕྱོགས་བཅུར་འཕྲོས་པ་ཡིས༔ སངས་རྒྱས་བྱང་སེམས་བླ་མ་དང༔ ཡི་དམ་ཌཱ་ཀི་ཆོས་སྐྱོང་གི༔ ཐུགས་རྗེ་ནུས་
མཐུ་ཐམས་ཅད་བསྡུས༔ གཟུངས་ཐག་ལ་འཁྲིལ་བུམ་ནང་སོང༔ བདུད་རྩིས་མེར་གྱིས་གང་བར་གྱུར༔ ཅེས་དམིགས་ལ་བཟླས་པ་ཅི་ནུས་མཐར་མཆོད་ཅིང་བསྟོད། ཡི་གེ་བརྒྱ་བས་ནོངས་བ་བཤགས། ཨོཾ་ཨཱཿཧཱུྃ་
གིས་དུང་ཆོས་ཀྱི་ཆུ་མཆོད་ཡོན་དུ་ཕུལ་བས་བུམ་པའི་ལྷ་འོད་དུ་ཞུ་བའི་ཆུ་ནུས་པ་དང་ལྡན་པར་བསམ་མོ། །དེ་ནས་བསྒྲུབ་བྱ་མདུན་དུ་འཁོད་པར། དེ་ལ་སྤྱིར་གྲིབ་དང་མི་གཙང་བའི་ཉེས་བས་སྣོད་བཅུད་ཀྱི་བདེ་ལེགས་ཐམས་

ཅད་འགྲིབ་ཅིང་། གནས་སྐབས་དང་མཐར་ཐུག་གི་སྡུག་བསྔལ་མང་དུ་སྐྱེད་བས་ན། དེ་སེལ་བ་ལ་སྲུང་བའི་ཐབས་ལ་འབད་དགོས། དེ་ལའང་རྒྱལ་བ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པས་གདུལ་བྱའི་ཁམས་ཡལ་བར་མི་འདོར་ལ་རྒྱུད་དང་མན་ངག་རྣམས་ནས་གྲིབ་སེལ་གྱི་གདམས་
བ་ཇི་སྙེད་ཅིག་གསུངས་པ་ལས་ཁྱད་པར་དུ་གྱུར་པའི་གདམས་པ་འདི་ནི་གཞུང་རྩ་བ་ལས། བཀླགས་ཆོག་དམ་གྲིབ་ཀུན་སེལ་འདི༔ རིག་སྔགས་རྡོ་རྗེའི་གོ་ཆ་ཞེས༔ འཆི་བདག་འཇོམས་པའི་དཔའ་བོ་ཡིན༔ བསྐལ་ངན་དུས་ཀྱི་ཐ་མ་ལ༔ རིག་པ་འཛིན་པའི་ཚེ་མཐུད་ཡིན༔ བོད་ཡུལ་
གཏེར་ཆེན་བརྒྱ་རྩ་དང༔ གཏེར་ཕྲན་བྱེ་བ་སྦས་པའི་ནང༔ གྲིབ་སེལ་སྲུང་ཐབས་མང་བསྟན་ཀྱང༔ འདི་དང་འདྲ་མིན་གཉིས་ལས་མེད༔ ཅེས་ཆེས་ཆེར་བསྔགས་པ་ལྟར་བྱིན་རླབས་ཀྱི་ཚན་ཁ་མཆོག་དང་ལྡན་པའི་སྒོ་ནས་བཀྲུ་བྱབས་སྲུང་གསུམ་གྱི་ཆོ་གས་རྗེས་སུ་འཛིན་པ་ལ། ཐོག་མར
བཀྲུ་བའི་སྨད་དུ། སློབ་དཔོན་ཁྲོ་བོའི་རྒྱལ་པོ་སྨེ་བ་བརྩེགས་པར་གསལ་བའི་ཕྱག་ན་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ་ཁྲུས་བྱས་པ་ལ་བརྟེན་ནས། ཁྱེད་རང་རྣམས་ཀྱིས་ཚེ་འཁོར་
བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ནད་གདོན་བར་ཆད་གྲིབ་དང་མི་གཙང་བའི་ཕྱོགས་ཐམས་ཅད་བྱང་ཞིང་དག་པའི་མོས་པ་མཛོད། ཅེས་བརྡ་སྦྱར་ལ། ཇི་ལྟར་བལྟམས་པ་སོགས་

༄༅། །ཀྱི་མཐར་བཟླས་སྔགས་དང་། རྡོ་རྗེ་སློབ་མའམ་སྦྱིན་པའི་བདག་པོས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ནད་ཐམས་
ཅད་ཤིནྟཾ། གདོན་ཐམས་ཅད་ཤཱནྟཾ་ཀུ་རུ་སྭཱ་ཧཱ། འཁོན་གྲིབ་ཐམས་ཅད་ཤིནྟཾ་ཀུ་རུ་སྭཱ་ཧཱ། དམེ་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། དམ་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། ཟས་གྲིབ་
ཐམས་ཅད་ཤཱནྟཾ་ཀུ་རུ་སྭཱ་ཧཱ། ནལ་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། མཛེ་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། གདོན་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། ཡུག་གྲིབ་ཐམས་ཅད་ཤཱིནྟཾ་ཀུ་རུ་
སྭཱ་ཧཱ། རྩོག་གྲིབ་ཐམས་ཅད་ཤཱནྟཾ་ཀུ་རུ་སྭཱ་ཧཱ། བར་དུ་གཅོད་པ་དང་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་དང་། སྤྲོ་ན། འདི་ནི་སྦྱིན་པའི་རང་བཞིན་ཆུ། །ཞེས་སོགས་ཕར་ཕྱིན་དྲུག་གི་
ཚིགས་བཅད་སྔགས་དང་བཅས་པའང་བརྗོད། གང་ལྟར་ཡང་མཐལ། བཞི་བརྒྱ་རྩ་བཞིའི་ནད་རྣམས་དང༔ འགལ་རྐྱེན་ཉི་ཁྲི་ཆིག་སྟོང་དང༔ ཡེ་འདྲོ་སུམ་བརྒྱ་དྲུག་ཅུ་དང༔ བགེགས་རིགས་སྟོང་ཕྲག་བརྒྱད་ཅུ་

སོགས༔ མི་མཐུན་བྱང་ཞིང་དག་གྱུར་ཅིག༔ ཅེས་ལན་བདུན་གྱི་མཚམས་རྣམས་སུ་སྔགས་སྤེལ་ཚིག་དང་སྦྱར་བས་བཀ །བྱབས་པའི་སླད་དུ་རྨ་བྱའི་མདོངས་ཀྱི་ཐིག་ལེའི་དབུས་སུ་ཉི་མའི་གདན་ལ་ཧཱུྃ་ཡིག་མཐིང་ནག་གི་
མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས་པས་ཁྱེད་རང་རྣམས་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ནད་གདོན་བར་ཆད། གྲིབ་དང་མི་གཙང་
བའི་ཚོགས་བཀྲུས་པས་མ་དག་པའི་ལྷག་མ་ཐམས་ཅད་ཕྱག་དར་མཁས་པའི་བྱེད་ལས་བཞིན་དུ་བྱབས་ཏེ་མདུན་གྱི་ཁྲུས་ཁུ་ལ་ཐིམ་པའི་མོས་པ་མཛོད། བཞི་བརྒྱ་རྩ་བཞིའི་ནད་རྣམས་དང་། །
སོགས་ཚིགས་བཅད་སྔགས་དང་བཅས་པའི་མཐར་། རྡོ་རྗེ་སློབ་མའམ་སྦྱིན་པའི་བདག་པོས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཨ་པཱ་ན་ཡེ་སྭཱ་ཧཱ༔ སོགས་སྤེལ་བ་གསུམ་མམ་
བདུན་གྱིས་བྱབས། །སྐབས་འདིར་གླུད་གཏོར་གཏོང་ན། ཆང་བུ་དང་རིལ་བུ་རེ་རེ་བཞིན་སྣོད་དུ་གླུ་བ། ཆུ་གཙང་གིས་སྤྱང་། རཾ་ཡཾ་ཁཾ༔ སྟོང་པའི་ངང་ལས་གླུད་གཏོར་འདོད་པའི་ཡོན་ཏན་ཟད་མི་ཤེས་པ་ནམ་མཁའ་གང་བར་གྱུར། ཨོཾ་

༄༅། །ཨཱཿཧཱུྃ་ལན་གསུམ་གྱིས་བརླབ། སམྦྷར་དང་དེ་བཞིན་གཤེགས་པ་བཞིའི་མཚན་བརྗོད་པས་བསྔོས། ཁྱེར་ཅིག་ཁྱེར་ཆིག་སྟོབས་ལྡན་རྣམས༔ སྲེད་དང་ཆགས་དང་ཞེན་པ་དང༔ དྲན་དང་བཟུང་དང་
བསམ་དང་རེག༔ གློད་དང་གྲོལ་དང་ཞི་བར་མཛོད༔ ཅེས་བརྗོད་བཞིན་དུ་བསྒྲུབ་བྱ་ལ་བསྐོར་ནས་གླུད་ནང་དུ་དོར། དེ་ལྟ་བུ་ལོ་གྲངས་སོགས་ཅི་རིགས་པ་བྱ། གྲངས་རྫོགས་པ་ན་བདེན་སྟོབས་བརྗོད། དྲག་སྔགས་ཀྱིས་བསྐྲད། གུ་གུལ་གྱིས་བདུག ཡུངས་ཀར་
གྱིསབྲལ། གཏོར་གླུད་ཕྱི་རོལ་ཏུ་དོར། དེ་ནས་བསྲུང་བར་བྱ་བའི་སླད་དུ། ཁྱེད་རང་རྣམས་སྐད་ཅིག་གིས་ཁྲོ་བོའི་རྒྱལ་པོ་སྨེ་བ་བརྩེགས་པར་གསལ་བའི་གནས་གསུམ་དུ་ཨོཾ་ཨཱཿཧཱུྃ་གིས་མཚན་པ། སློབ་དཔོན་གྱི་གནས་
གསུམ་ནས་སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་ཟེར་གྱི་རྣམ་པར་སྤྲོས། ཁྱེད་རང་རྣམས་ཀྱི་གནས་གསུམ་དུ་ཐིམ་པས་སྒོ་གསུམ་རྡོ་རྗེ་གསུམ་གྱི་རང་བཞིན་དུ་བྱིན་གྱིས་བརླབས་
པའི་མོས་པ་མཛོད། ཨོཾ་ཨཱཿཧཱུྃ་ཞེས་བརྗོད་ཅིང་རྡོ་རྗེ་གནས་གསུམ་དུ་རེག སླར་ཡང་སློབ་དཔོན་གྱི་ཕྱག་གི་རྡོ་རྗེ་ལས་རྡོ་རྗེ་དེ་འདྲ་བ་དཔག་ཏུ་མེད་པ་སྤྲོས། ཁྱེད་རང་རྣམས་ཀྱི་ལུས་ལ་རྡོ་རྗེའི་གོ་ཁྲབ་བཞུ་

བླུགས་སུ་གྱུར་ཏེ་ཕྱིན་ཆད་ནད་གདོན་ཉེར་འཚེ་གང་གིས་ཀྱང་གླགས་མི་རྙེད་པར་སྲུང་བ་བྱས་པའི་མོས་པ་མཛོད། སྔགས་སྤེལ་ཚིག་དང་བཅས་པའི་མཐར་རཀྵ་རཀྵཿ བཏགས་པ་བརྗོད་ཅིང་། རྡོ་རྗེ་སྤྱི་བོར་རྒྱ་གྲམ་གྱི་ཚུལ་
དུ་བཀོད་ལ། རྒྱལ་བ་སྲས་བཅས་བདེན་པའི་བྱིན་རླབས་དང་། །ཁྲོ་རྒྱལ་སྨེ་བ་བརྩེགས་པའི་ནུས་མཐུ་ཡིས། །འགྲོ་བ་འདི་དག་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་པ་མ་བྱེད་
ཅིག །ཅེས་བརྗོད། མཐར་རྟེན་ཤིས་པར་བྱ་བའི་སླད་དུ། བླ་མ་དང་གཉིས་སུ་མེད་པའི་ཁྲོ་བོའི་རྒྱལ་པོ་སྨེ་བ་བརྩེགས་པ་ལ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ལྷ་དང་དྲང་སྲོང་བདེན་ཚིག་གྲུབ་
པའི་ཚོགས་ཀྱིས་བསྐོར་ཏེ་ཤིས་པ་བརྗོད་པའི་གླུ་དབྱངས་དི་རི་རི་སྒྲོག་ཅིང་མེ་ཏོག་མནྡཱ་རའི་ཆར་ཆེན་པོ་ཕབ་པས་དགེ་ལེགས་ཀྱི་སྣང་བས་ས་གསུམ་ཀུན་ཏུ་ཁྱབ་པར་བྱས་པའི་མོས་པ་མཛོད།
ཅེས་མཚམས་སྦྱར་ལ་ཤིས་བརྗོད་ཇི་ལྟར་རིགས་པ་བྱས་ནས་བསྒྲུབ་བྱ་རྣམས་རང་གནས་སུ་གཏང་། བདག་བསྐྱེད་ཀྱི་མཇུག་གི་བྱ་བ་ཉེར་བསྡུ་ནི། སྣོད་བཅུད་འོད་ཞུ་རང་ཉིད་དང་། །དེ་ཡང་མི་དམིགས་འོད་གསལ་ངང་། །ཁྲོ་རྒྱལ་

༄༅། །སྣང་སྟོང་ཆེན་པོར་ཤར། །མི་མཐུན་ཕྱོགས་ཀུན་བསྲུངས་པར་གྱུར། །ཨོཾ་བཛྲ་རཀྵ་རཀྵ་ཧཱུཾ། དགེ་བ་འདི་ཡིས་མྱུར་དུ་བདག །སྨེ་བ་བརྩེགས་པ་འགྲུབ་གྱུར་ནས། །ཞེས་སོགས་
བསྔོ་སྨོན་དང་ཤིས་བརྗོད་ག གལ་ཏེ་གློ་བུར་དུ་བྱ་བའི་ཚེ་བདག་མདུན་སོགས་སྒྲུབ་པའི་ལོང་སྐབས་མ་བྱུང་། བཟླས་སྔགས་ཚར་གཅིག་བརྗོད་པས། སློབ་དཔོན་སྐད་ཅིག་གིས་ཁྲོ་བོའི་རྒྱལ་བོ་སྨེ་བ་བརྩེགས་པར་གསལ་བའི་ཞེས་སོགས་མཚམས་སྦྱར་ལ་བཀྲུ་
བྱབས་སྲུང་གསུམ་ཤིས་བརྗོད་བཅས་སྔར་ལྟར་བྱས་པས་ཀྱང་རིག་སྔགས་ཀྱི་ནུས་བས་ཕན་ཡོན་ཅི་རིགས་པ་འབྱུང་ལ། ཡང་ཤིན་ཏུ་རྒྱས་པར་སྤྲོན་སྨེ་བརྩེགས་ཀྱི་ཁྲུས་ཆོག་གཞན་ནས་འབྱུང་བའི་ཚིག་ཚོགས་ཀྱི་སྤྲོས་བའང་སྦྱར་དུ་རུང་མོད་འོན་ཀྱང་སྔར་སྨོས་པ་ཙམ་གྱིས་དོན་འགྲུབ་ཅིང་གཞུང་གི་
དགོངས་པ་དང་འབྱོར་བ་ཡིན་ནོ། །བསྙེན་པ་བྱེད་ན་ཐུན་བཞིར་བདག་བསྐྱེད་བཟླས་པ་དང་བཅས་གོང་དུ་བཤད་པ་ལྟར་དང་། ཐུན་སོ་སོའི་མཐར་ཉེར་བསྡུ་བསྔོ་སྨོན་ཤིས་བརྗོད་བཅས་ག་བསྙེན་ཚད་ཁྲི་ཕྲག་གཅིག་གམ། གྲུབ་ན་ཁྲི་ཕྲག་བཞི་བཟླའོ། །རྒྱུན་གྱི་རྣལ་འབྱོར་ལ། ཐོ་རངས་མི་
གཞན་དང་གཏམ་མ་འདྲེས་པའི་གོང་བདག་བསྐྱེད་གསལ་བཏབ་ལ་བཟླས་པ་བརྒྱ་ཕྲག་མན་ཅི་འགྲུབ་བྱས་པའི་མཐར་སྣ་བུག་གཉིས་སུ་ཕུས་གདབ། དམིགས་བསལ་ཉམས་གྲིབ་སོགས་བྱུང་དོགས་པའི་ཚེ་སྔགས་བཟླས་པའི་མཆིལ་མ་ཚངས་བུག་དང་། སྒོ་དགུར་བྱུགས་པའང་མན་ངག་གོ །དེ་

རྣམས་ནི་ཆོས་ཀྱི་རྒྱལ་པོ་འགྲོ་འདུལ་པྲཛྙཱ་རསྨིའི་ཟབ་གཏེར་གྲོལ་ཏིག་དགོངས་པ་རང་གྲོལ་གྱི་ཆ་ལག་དམ་གྲིབ་ཉེས་པ་ཀུན་སེལ་གྱི་གདམས་ངག་གི་དངོས་བསྟན་ཙམ་ཞིག་ཅུང་ཟད་རྒྱས་པར་བཀོད་པའོ། །

༄༅། །རླུང་སེམས་གནད་ཀྱི་ལྡེ་མིག་ཞེས་བྱ་བ་བཞུགས།

༄༅། །བླ་མ་ཡི་དམ་མཁའ་མགྲོ་རྣམས་ལ་ཕྱག་འཚལ་ལོ༔ རླུང་སེམས་གནད་ཀྱི་ལྡེ་མིག་འདི་ལ་རྩ་བའི་ཆིངས་རྣམ་པ་གསུམ་ཏེ༔ ངན་རྟོག་ཡིད་ལ་འཆར་དུས་རླུང་བཟུང་དུས་ནས༔ དེ་རྩ་བ་འཕེལ་ནས་སྡུག་བསྔལ་བསྐྱེད་ཅིང༔
བགེགས་སྐྱོན་སྣ་ཚོགས་འོང༔ བཟང་རྟོག་ཡིད་བྱེད་དུས་བཟུང་ན༔ བདེ་བ་བསྐྱེད་ཅིང་ཐུན་མོང་ཡོན་ཏན་སྣ་ཚོགས་པ་འབྱུང་ངོ༔ ཡིད་བྱེད་ཡིད་སྨོན་ཐམས་ཅད་དང་བྲལ་ནས་རླུང་
སེམས་གནད་དུ་ཆུད་ནས་སྐད་ཅིག་གིས་རྟོག་པ་ཤར་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་རོ༔ དེ་ལས་རྒྱས་པར་བཤད་ན་བསམ་གྱིས་མི་ཁྱབ་ཀྱང༔ རགས་
པ་ཙམ་དུ་ཕྱེ་ན༔ ངན་རྟོག་ཉོན་མོངས་པ་དུག་ལྔ་དང་བདུད་བཞི་རྒྱུ་ཚུལ་ཤེས་དགོས༔ དེ་ལ་ཞེ་སྡང་སྐྱེ་དུས་རླུང་ཕྱིར་འབུད་མ་ཤེས་ན༔ ཕོ་གདོན་གྱི་གནོད་པ་དང༔ ན་

༄༅། །ཚ་གཟེར་ཐུང་དང༔ བུ་སློབ་འཁྲུལ་པ་དང༔ གྲིར་འཆི་བ་དང༔ མི་འདུན་སོགས་མི་དགེ་བ་སྣ་ཚོགས་འབྱུང་ངོ༔ འདོད་ཆགས་སྐྱེ་དུས་རླུང་བཟུང་ན༔ མོ་
གདོན་དང་ནད་གྲང་བ་སྡོམ་པ་མི་ཐུབ་པ་འཁོར་སྡོམ་འཆོར བཀའ་ལོག་འོང༔ གཏི་མུག་གི་དུས་སུ་རླུང་བཟུང་ན༔ ས་བདག་གི་གདོན་གནོད༔ བད་ཀན་དང་མཛེ་ནད་འོང༔ འཁོར་
གདོན་ཅན་འོང༔ ང་རྒྱལ་སྐྱེ་དུས་རླུང་བཟུང་ན༔ རྒྱལ་འགོང་འོང༔ སྨྱོ་འབོག་འོང༔ སྡོད་མི་ཚུགས༔ རང་དང་འཁོར་དམྱལ་བར་ལྷུང་ངོ༔ ཕྲག་གི་རླུང་བཟུང་
ན༔ ཟོད་གཏོང་གདོན༔ བྱད་ཁ་དང་ནད་ཡམས་འབྱུང༔ རང་འཁོར་གྱི་དབང་དུ་འགྲོ༔ དེའི་དུས་སུ་རླུང་མི་བཟུང་བར་ཕྱིར་འབུད་པར་བྱའོ༔ བདུད་བཞིའི་གནས་ཚུལ་རྒྱུ་ཚུལ་

བསྟན་པ་ནི༔ ལྷའི་བུའི་བདུད་རྩ་ཐམས་ཅད་ལ་གནས༔ ནམ་ལངས་ཁར་རྒྱལ་འགོང་དང་བསྡོང༔ རྟགས་སུ་ཤེས་པ་ཡང་ལ་མཐོ་བ་དང་འགྲོ་འདོད་པ་འོང༔ དེའི་གཉེན་པོར་རླུང་
ཕྱིར་འབུད༔ ཁ་མིག་ཐམས་ཅད་དུ་བླ་མ་བསྒོམ༔ ཕུང་པོའི་བདུད་ཤ་རུས་ལ་གནས༔ ཉི་མ་ཕྱེད་ལ་རྒྱུ༔ ས་བདག་དང་བསྡོང༔ རྟགས་སུ་ཤེས་པ་ན་བ་ཁམས་ཉོག་པ་འོང༔ དེའི་གཉེན་
པོར་རླུང་ཕྱིར་འབུད༔ སྤྱི་བོར་བླ་མ་བསྒོམ༔ ཉོན་མོངས་པའི་བདུད་ཁུ་ཁྲག་ལ་གནས༔ དགོང་ཁར་རྒྱུ༔ མོ་གདོན་དང་བསྡོང༔ སྒོམ་བརྟགས་སྙིང་མི་དགའ་བ་
འོང་༔ དེའི་གཉེན་པོ་རླུང་ཕྱིར་འབུད༔ ལྟེ་བར་བླ་མ་བསྒོམ༔ འཆི་བདག་གི་བདུད་རླུང་ལ་གནས༔ སྦད་འདྲེ་དང་བསྡོང༔ རྟགས་བྱེད་སྔངས་སྙིང་བུས་འོང༔ དེའི་
གཉེན་པོ་རླུང་ཕྱིར་འབུད༔ སྙིང་གར་བླ་མ་བསྒོམ༔ གོང་གི་དུག་ལྔ་ལ་སོགས་པའི་ནད་གདོན་དང་བགེགས་སེལ་འདིས་འགྲེའོ༔ གཉིས་པ་བཟང་རྟོག་བྱེ་བྲག་ལ༔ མོས་གུས་

༄༅། །སྙིང་རྗེ་ཞེན་ལོག་བསྐྱེད་རྫོགས་བདེ་གསལ་མི་རྟོག་པ་སྐྱེ་དུས་སུ་རླུང་ཕྱིར་འབུད་ན༔ དེའི་ནུས་པ་ཉམས་ཤིང་དངོས་གྲུབ་ཡལ་བས༔ དེ་དག་དུས་སུ་རླུང་
སེམས་གནད་དུ་བསྡུའོ༔ དེ་ཡང་མོས་གུས་སྐྱེ་དུས་རླུང་བུས་ན་ནུས་པ་མི་འབྱུང༔ བདེ་གསལ་མི་རྟོག་པ་སྐྱེ་དུས་བུས་ན་ཏིང་འཛིན་རྒྱུད་ལ་མི་སྐྱེ་བ་ཡིན་པས༔ དེ་རྣམས་
ཀྱི་དུས་སུ་རླུང་ཕྱིར་མི་འབུད་པར་རླུང་སེམས་ཐམས་ཅད་ནང་དུ་བསྡུས་ནས་དབང་བསྐུར་གསུམ་བདེ་བ་གསུམ་ལྟ་བུར་ཉམས་སུ་ལེན་དགོས་པ་ཡིན༔ སྣང་སྲིད་འཁོར་འདས་ཀྱི་བདེ་
སྡུག་ཐམས་ཅད་རླུང་སེམས་གཉིས་སུ་རྟེན་འབྲེལ་ཡིན༔ གསུམ་པ་ཡིད་ལ་བྱེད་པ་ཐམས་ཅད་དང་བྲལ་བ་ནི༔ རླུང་སེམས་ཕྱག་རྒྱ་ཆེན་པོ་བདེ་བ་མཆོག་གི་གཏུམ་མོ་
ཡིན་པས༔ གདན་བཞི་ཆོས་ཉིད་ཀྱི་འཁོར་ལོ་རྒྱུན་ཆད་མེད་པར་བསྒོམ་པར་བྱའོ༔ མདོར་ན་རླུང་སེམས་ངན་པ་ཕྱིར་འབུད་པ་དང༔ བཟང་པོ་ཐམས་ཅད་ནང་བསྡུ་ཐམས་ཅད་

དབྱེར་མེད་རོ་གཅིག་ནང་དུ་ཆུ་བོའི་རྒྱུན་བཞིན་མཉམ་པར་བཞག་པ་དེའི་ཕྱིར་རླུང་སེམས་གཉིས་འཁོར་ལོ་བསྐོར་ནས༔སྐྱེ་འཆི་གཉིས་ལ་རང་དབང་ཐོབ་ཅིང་མཆོག་དང་ཐུན་མོང་གི་
དངོས་གྲུབ་ཐོབ་པར་འགྱུར་རོ༔ རླུང་སེམས་གནད་ཀྱི་ལྡེ་མིག་ཅེས་བྱ་བ་འདི་ནི་བདག་ཉིད་རྡོ་རྗེ་སེམས་དཔས་སྦྱར་བའོ༔ མངྒ་ལཾ༔

༄༅། །།གསང་བའི་ཡིག་བུ་གུད་དུ་ཕྱུང་བ་བཞུགས་སོ༔

༄༅། །གལ་ཏེ་རང་གི་ཁམས་ཡུམ་གྱི་བྷ་གར་བཏང་ནས༔ སྔ་ཐོག་ན་གཡན་མེད་པའི་སྣོད་ཚགས་སུ་ཆུད་པའི་གཟེ་སྣོད་དུ་བླང་ལ༔ ག་བུར༔ གུར་ཀུམ༔ ཛ་ཏི༔
ཙནྡ་དཀར་དམར༔ ཅུ་གང༔ རུ་རྟ་དབང་ལག༔ བལ་དཀར་མེ་ཏོག༔ ཀ་ར་སྦྲང་རྩི༔ སེ་བ་བྱ་རྐང་ཅན་གྱི་མེ་ཏོག༔ དབང་པོ་སྣ༔ ལུག་རུ་སེར་པོ༔ འབྲི་མོག༔ བྱང་
སེམས་དཀར་དམར༔ ཨ་རུ་གསེར་མདོག་རྣམས་སྦྱར་བའི་ཕྱེ་མ་ཇི་བཞིན་བཏག་པ་དང༔ ཅོང་ཞིའི་ཕྱེ་མར་བཀོལ་བའི་ཁ་ཞག་དཀར་པོ་ལ་གཞི་བླང་བའི་ལྡེ་གུ་དང་སྦྱར་ཉམས་ཚེ་རྒྱུན་
དུ་འདྲེན་པར་བྱའོ༔ དེའི་ཡོན་ཏན་ནི་སྟོབས་གླང་བོ་ཆེ་དང་མཉམ༔ རྩལ་སེང་གེ་དང་འགྲན་ནུས་པར་ནུས་སོ༔ ཟབ་རྒྱ༔ ཁ་ཐཾ༔ སྨྲརག་ཐཾ༔ སོ་ལག་ཤི༔

༄༅ །འུའུའུ༔ སྙིང་རླུང་བསམ་བའི་དམིགས་པ་དང་འཁྲུལ་འཁོར་ནི༔

༄༅། །རྐང་བ་སྐྱིལ་ཀྲུང་ལག་བ་གཉིས་ཀྱིས་བུས་མོ་བཀབ་ལ༔ རྒྱབ་མདུན་གཉིས་ཀྱི་རླུང་དྲག་ཏུ་ཕུལ་ལ༔ རང་གི་གཞི་ལུས་སྟོང་སང་ངེ་བའི་ངང་ནས༔ སྙིང་མཆོང་གུར་སྨུག་པོའི་ནང་དུ་བླ་མ་
ཡབ་ཡུམ་ཞལ་སྦྱོར་ཤིན་ཏུ་གསལ་བར་བསྒོམ་ཞིང༔ སྦྱོར་མཚམས་ནས་བྱང་སེམས་དཀར་པོའི་རྒྱུན་འོད་སྣང་གི་རྣམ་པ་ཅན་དཔག་ཏུ་མེད་པ་བྱུང༔ རང་གི་ལུས་ཀྱི་ནང་ཐམས་ཅད་ལྟེམས་
ཀྱིས་གང༔ སྟོད་ཀྱི་མི་བདེ་བའི་སར་འོད་སྣང་བུག་པ་ཟང་ཐལ་ཏེ༔ རྡོལ་བའི་དམིགས་པ་ཡང་ཡང་བྱ་ཞིང༔ བླ་མ་ཡབ་ཡུམ་གྱི་སྦྱོར་མཚམས་ལ་ཡིད་རིག་རླུང་སེམས་གཏད་ཅིང་
མཉམ་པར་ཡུན་རིང་དུ་འཇོག་པའོ༔ རྫས་ཀྱིས་སྙིང་རླུང་བསལ་བ་ནི༔ སྙིང་ཞོ་ཤ༔ ཨ་ག་རུ༔ ཛ་ཏི༔ ཨ་བར་སྐྱུར་གསུམ༔ ཕྱུགས་ཆེན་གྱི་པྲེ་ལོང་ཐམས་ཅད་
ཆ་སྙོམས་ཏེ༔ ཆང་སྐ་སླ་རན་པས་བསྡུས་ནས་ལྟོ་འཇམ་དུ་བཏང་བས་སེལ་ལོ༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔ ཁ་ཐཾ༔ 

༄༅།  །འུའུའུ༔ གསང་བའི་ཕྱག་རྒྱ་བསྟེན་པ་ནི༔

༄༅། །རྒྱུད་སྡེ་རྣམས་ལས་དུ་མ་ཞིག་གསུངས་ཀྱང༔ རྣལ་འབྱོར་པས་ལམ་གྱི་རྩལ་སྦྱངས་ཞིང་གྲོགས་སུ་བརྟེན་རུང་བ་ནི༔ ཕྱི་རྟགས་སྐད་སྙན་པ༔ དྲི་ཞིམ་ངད་ལྡན་
པས་བདེ་བ་མི་སུན༔ རྐེད་པ་ཕྲ་བས་མཉེན་ལྕུག་འཁྲིལ་ལྡེམ་བདེ་བ་རྒྱུན་མི་ཆད་པ་དང༔ སྨད་ཀྱི་ཞིང་རྒྱས་པས་བྷ་ག་རུབ་པའོ༔ ནང་རྟགས་གསང་ཐུབ་པས་གསང་སྤྱོད་གཞན་
ལ་མི་སྨྲ་ཞིང༔ གསང་བའི་རྩ་སྣ་རིང་བས་དེ་ལ་རྡོ་རྗེ་རེག་པ་ཙམ་གྱིས་སྐད་འབྱིན་པའོ༔ གསང་རྟགས་དད་པ་ཆེ་ཞིང་ཆོས་ལ་མོས་པ༔ འཇིག་རྟེན་ལོག་པའི་ལམ་དུ་མི་འགྲོ་ཞིང༔ 
ཤེས་རབ་ཆེ་བས་བརྡ་ཐབས་དང་གསུང་འཕྲོས་གོ་ཞིང་ཡིད་ལ་ཟིན་པས་བློ་ཡངས༔ ངག་ཉུང་སྨྲ་སྒོ་དམ་པ་དང༔ གསང་སྔགས་ཀྱི་སྤྱོད་པ་ལ་སྐུར་པ་མི་འདེབས་པའོ༔ དེ་ཉིད་
ལ་བཅུད་ཀྱི་བདེ་སྟོང་ཉམས་སུ་ལེན་དུས༔ སྟེང་རླུང་ནན་གྱིས་མནན༔ འོག་རླུང་དྲག་ཏུ་འཐེན་ལ་གསུས་པ་སྒལ་བ་ལ་སྦྱར༔ མིག་གྱེན་དུ་བཟློག་ཅིང་སྟེང་དུ་བགྲད༔ སེམས་ནམ་

༄༅། །མཁའ་ལྟར་རྒྱ་བསྐྱེད་ལ༔ ཀ་དག་གི་ངང་དུ་བཅས་བཅོས་མེད་པར་མེ་རེ་ཞོག༔ ས་མ་ཡཱ༔ རྒྱ་རྒྱ་རྒྱ༔ ཟབ་རྒྱ༔ ཁ་ཐཾ༔ སྤྲུག་ཁ་ཐཾ༔ སོ་ཐག་ཤི༔
ཧཱུྃ་རིང་ཁོང་འདྲེན་རི་རབ་ཁོང་སེང་རྡོ་རྗེ་འཆང་གི་ཕྱག་རྒྱ༔ ཧཾ་ཞེས་འདྲེན་པ་གླང་ཆེན་མྱོས་པའི་སྐད༔ ཧྲིང་ཞེས་འདྲེན་པ་དྲི་ཟ་འགྱིང་བའི་སྐད༔ཧཀ་ཅེས་འདྲེན་པ་སྟག
མོ་མཆོངས་སྐུགས་ཞེས་པ་འདི་རྣམས་ཡུམ་ཀའི་འདྲེན་དང་འགྲིམ་ཡབ་ཀ་དང་ཐུན་མོང་དུ་ཡིན་ཞིང༔ ཚུལ་འདི་རྣམས་ཟབ་པའི་གནད་དམ་པའི་སྙན་བརྒྱུད་དོ༔་ས་མ་ཡ༔ རྒྱ་རྒྱ་རྒྱ༔ མངྒ་ལཾ༔

༄༅། །འཆི་མེད་འཕོ་བ་སྒྲུབ་པའི་ཞལ་གདམས་ཟབ་མོ་བཞུགས་སོ། །

༄༅། །ན་མོ་གྷུ་རུ་ཝེ༔ དཔལ་འཆི་མེད་འཕོ་བ་ཆེན་པོའི་སྐུ་བརྙེས་པའི་རིག་འཛིན་པདྨ་ཀ་ར་ལ་སོགས་བརྒྱུད་པར་བཅས་པའི་བླ་མ་དམ་པ་རྣམས་དང་མགོན་པོ་ཚེ་དང་ཡེ་
ཤེས་དཔག་ཏུ་མེད་པ་བཅོམ་ལྡན་འདས་མ་ཡིད་བཞིན་གྱི་འཁོར་ལོ་ལ་སོགས་པ་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་ཚེ་དང་ཡེ་ཤེས་ཀྱི་མཆོག་སྩོལ་བའི་དཔའ་
བོ་དང་མཁའ་འགྲོ༔ སངས་རྒྱ་ཀྱི་བསྟན་པ་རིན་ཆེན་སྲུངས་ཤིང་༔ བདུད་བཞིའི་མཐུ་དཔུང་མུན་པར་གཞོམ་པར་ནུས་པའི་འཇམ་དཔལ་ཕྱག་རྒྱ་ཟིལ་གནོན་ལ་སོགས་པ༔ ཆོས་སྐྱོང་
བའི་སྲུངས་མའི་ཚོགས་དང་བཅས་པ་རྣམས་ལ་གུས་པར་ཕྱག་འཚལ་ལོ༔ བསྐལ་པ་གྲངས་མེད་དུ་མར་བསགས་སྦྱངས་ཀྱིས་ལམ་མཐར་ཕྱིན་པའི་མཐུས༔ སྤངས་བ་དང་རྟོགས་

༄༅། །པའི་ཡོན་ཏན་ཕུན་སུམ་ཚོགས་པ་ལ་དབང་འབྱོར་ཞིང་འཁོར་བ་མུན་ནག་གི་གཅོང་རུང་དུ་གནས་པའི་སེམས་ཅན་རྣམས་ལ་མངོན་མཐོ་དང་༔ ངེས་ལེགས་ཀྱི་ལམ་བཟང་
སྟོན་པར་མཛད་པའི་བླ་མ་དགེ་བའི་བཤེས་གཉེན་དང་ཆོས་ལ་སྤྱོད་པའི་སྐྱེས་བུ་བརྩོན་ལྡན་རྣམས་དང་༔ མདོ་སྔགས་ཀྱི་བསྟན་པ་རིན་པོ་ཆེ་དང་༔ བསྟན་པ་འཛིན་པའི་སྐྱེས་
ཆེན་དགེ་འདུན་གྱི་སྡེ་དང་བཅས་པ་རྣམས་ལ་ཕྱོགས་རེས་སྤངས་བའི་བླ་མ་དང་བྱི་དོར་མཆོད་ཅིང་བསྐུལ་པ་དང་༔ འགྲོ་བ་ཀུན་ལ་བྱམས་པ་དང་བརྩེ་བའི་ཐུགས་རྗེས་ཀུན་ལ་བསྙོམ་པའི་
ཆོས་དང་སྲིད་ཀྱི་ཁྲིམས་ཀྱིས༔ ལོག་པར་འདྲེན་པའི་ཚོགས་ཚར་གཅོད་ཅིང་༔ སྐྱེ་འགྲོ་བདེ་བའི་ལམ་ལ་འགོད་པའི་མི་དབང་གི་བདག་པོ་ཆེན་པོ་རྣམས་དང་༔ མདོར་ན་

ལས་རྒྱུ་འབྲས་ལ་སྤངས་བླངས་འཆོལ་པ་མེད་པར་སྤྱོད་ཅིང་མི་ཆོས་བཅུ་དྲུག་ལ་གནས་པའི༔ ༼མི་ཆོས་བཅུ་དྲུག་ནི༔ འཕགས་པ་ཀླུ་སྒྲུབ་ཀྱི་ཞལ་ནས༔ ལུས་ཀྱི་སྒོ་ནས་རྣམ་གསུམ་དང་༔ ངག་གི་སྒོ་ནས་རྣམ་པ་བཞི༔
ཡིད་ཀྱི་སྒོ་ནས་རྣམ་གསུམ་སྟེ༔ མི་དགེ་བཅུ་པོ་སྤངས་པ་སྟེ༔ ཆང་མི་བཏུང་ཞིང་འཚོ་བ་བཟང་༔ རྣམ་སྨིན་ཚེ་དང་གོས་རྒྱན་དང་༔ མཆོད་འོས་མཆོད་དང་བྱམས་བ་སྟེ༔ མདོར་ན་ཆོས་ནི་དེ་ཡིན་ནོ༔༽ དལ་འབྱོར་གྱི་རྟེན་དང་ལྡན་པ་རྣམས་བདག་
གཞན་གྱི་དོན་ཕུན་སུམ་ཚོགས་པ་བསྒྲུབ་པའི་ཕྱིར༔ ཚེ་དང་ཡེ་ཤེས་ཀྱི་མཆོག་བསྒྲུབ་པ་གལ་ཆེ་སྟེ༔ སློབ་དཔོན་ངག་གི་དབང་ཕྱུག་དྲག་པའི་ཞལ་ནས༔ ཆོས་སྤྱོད་དབང་པོ་
ཐུལ་བ་ནི༔ འཁོར་བའི་རྒྱུ་ནི་ཇི་སྲིད་འཚོ༔ དེ་སྲིད་བསོད་ནམས་ལ་སོག་ས་ཚོགས༔ བྱང་ཆུབ་སྒྲུབ་བྱེད་རབ་ཏུ་བསྐྱེད༔ འཁོར་བར་སྲོག་ལ་གཅེས་པ་ནི༔ ཅི་ཡང་ཡོད་པར་མ་
མཐོང་སྟེ༔ དེ་བས་མྱུར་དུ་ཐབས་མང་པོ༔ འཆི་བ་བསླུ་བ་ཀུན་ཏུ་སྤྱད༔ གང་ཕྱིར་རིག་པར་ཐབས་སྦྱར་ནས༔ དཀའ་བ་ཅུང་ཟད་ཡོད་པ་ཡིན༔ ཞེས་གསུངས་པས༔ རྗེ་བཙུན་

༄༅། །དཔལ་ལྡན་བླ་མ་དམ་པ་རྣམས་ཀྱི་གསུང་གི་བདུད་རྩི་ལས་ཇི་ལྟར་བྱུང་ཞིང་མཐའ་དག་ཉམས་ལེན་དུ་བསྙམ་སྟེ༔ རང་གི་སློབ་དཔོན་གྱིས་གང་ཆུད་པ་འབུལ་བར་
བགྱིའོ༔ དེ་ལས་སྤྱི་དོན་རྣམ་པ་ལྔ་སྟེ༔ ཐུན་མོང་སོ་སོར་ཐར་བའི་སྡོམ་པ་ལ་བརྟེན་ནས་ཚེ་སྲིང་བ་དང་༔ ཐེག་ཆེན་ཕ་རོལ་ཏུ་ཕྱིན་པའི་ལམ་ལ་བརྟེན་ནས་ཚེ་སྒྲུབ་པ་དང་༔
གསང་སྔགས་ཀྱི་གདམས་པ་ལ་བརྟེན་ནས་ཚེ་སྒྲུབ་པ་དང་༔ ཡང་ཟབ་རྫོགས་ཆེན་ཡེ་ཤེས་འོད་ལུས་ལ་བརྟེན་ནས་འཕོ་བ་ཆེན་པོའི་ཚེ་སྒྲུབ་པ་དང་༔ དེ་དག་གི་གེགས་སེལ་བ་དང་༔ བོག་
འདོན་པ་མན་ངག་ཕྲན་བུ་ལ་བརྟེན་ནས༔ ཚེ་མཐར་ཕྱིན་པའི་ཐབས་སོགས་དང་པོ་ནི༔ རྟེན་སའི་གང་ཟག་ལྷག་པའི་བསམ་པ་རྣམ་པར་དག་པ་དང་ལྡན་པས༔ སོ་སོར་ཐར་པའི་
རིགས་བདུན་ནམ་བརྒྱད་ལས་གང་ཡང་རུང་བའི་སྒོར་ཞུགས་ཏེ༔ དུག་གསུམ་གྱིས་ཀུན་ནས་བསླངས་པའི་མི་དགེ་བ་ཆ་དང་བཅས་པ་སྤང་བ་དང་༔ དགེ་བ་བཅུའི་ལས་ཀྱི་ལམ་ལ་ཅི་

ནུས་ཀྱི་སྒོ་ནས་ཉམས་སུ་བླངས་པས་ལས་འབྲས་མི་བསླུ་བའི་བདེན་པ་མཐོང་ཆོས་མྱོང་འགྱུར་དུ་མཐོང་སྟེ༔ གནས་སྐབས་འཇིག་རྟེན་འདིར་ཚེ་རིང་བ་དང་༔ ནད་མེད་པ་དང་༔ དཔལ་
འབྱོར་ལོངས་སྤྱོད་ཕུན་སུམ་ཚོགས་ཤིང་ཕྱི་མ་ཡང་ཞིང་མཆོག་རྣམ་པར་དག་པ་རྣམས་སུ་སྐྱེ་བར་འགྱུར་རོ༔ གཉིས་པ་ནི་རྒྱུ་ཕ་རོལ་ཏུ་ཕྱིན་པའི་ཐེག་པ་ལ་ཞུགས་ཏེ་ཀུན་གྱི་གཙོ་བོ་དོན་
དམ་པའི་བྱང་ཆུབ་ཀྱི་སེམས་རིན་པོ་ཆེ་ཀུན་ནས་བསླངས་པའི་ཚུལ་ཁྲིམས་དང་༔ ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་ཅིང་༔ ཕ་རོལ་ཏུ་ཕྱིན་བཅུ་ལ་སྦྱངས་པས༔ གནས་སྐབས་
དང་མཐར་ཐུག་གི་བར་ཆད་མ་ལུས་བ་ཞི་ཞིང་༔ འཇིག་རྟེན་དང་འཇིག་རྟེན་ལས་འདས་པའི་དཔལ་ཕུན་སུམ་ཚོགས་པ་ལ་ལོངས་སྤྱོད་ཅིང་ས་ལ་གནས་པའི་བྱང་ཆུབ་སེམས་དཔའ་
ཆེན་པོ་ལྟར་ཚེ་ལ་དབང་བའི་རིག་པ་འཛིན་ཅིང་༔ བྱང་ཆུབ་ཆེན་པོ་མྱུར་དུ་ཐོབ་པར་འགྱུར་རོ༔ གསུམ་པ་ལ་གསུམ༔ ཕྱི་བསྐྱེད་པ་མ་ཧཱ་ཡོ་ག་ལ་བརྟེན་ནས་ཚེ་སྲིང་བ་དང་༔

༄༅། །ནང་རྫོགས་པ་ཨ་ནུ་ཡོ་ག་ལ་བརྟེན་ནས་ཚེ་སྒྲུབ་པ་དང་༔ གསང་བ་རྫོགས་པ་ཆེན་པོ་ཨ་ཏི་ཡོ་ག་ལ་བརྟེན་ནས་ཚེ་སྲིང་བ་དང་༔ དང་པོ་ལ་གསུམ་ལས༔ དབང་
བཞི་རྣམ་པར་དག་པས་རྒྱུད་སྨིན་པར་བྱས་ཏེ༔ བུམ་དབང་གྲོལ་བྱེད་ཕྱི་སྣོད་ཀྱི་ཁམས་བདེ་བ་ཅན་གྱི་ཞིང་ཁམས་རྣམ་པར་དག་པ་ཞིང་གི་བཀོད་པའི་ཡོན་ཏན་དུ་མས་བརྒྱན་པའི་དབུས་
སུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་བདག་སོགས་བཅུད་ཀྱི་སེམས་ཅན་མ་ལུས་པ་བཅོམ་ལྡན་མགོན་པོ་ཚེ་དཔག་
དང་ཡེ་ཤེས་དཔག་ཏུ་མེད་པའི་སྐུར་བསྒོམ་ལ༔ ངག་བྱིན་གྱིས་བརླབས་པ་བསྙེན་པའི་རིམ་པ་ལ་འབད་པས་ཕ་རོལ་བདུད་ཀྱི་བར་ཆད་ཞི་ཞིང་ཚེ་མཐར་ཕྱིན་པར་འགྱུར་རོ༔ གཉིས་
པ་གསང་དབང་གི་གྲོལ་བྱེད་ནི༔ རང་ཉིད་ཕྱི་དབྱིབས་ཚེ་དཔག་ཏུ་མེད་པའི་སྐུར་གསལ་བ་ལ་ནང་དུ་རྩ་གསུམ་འཁོར་ལོ་ལྟར་རིགས་ཚེ་དཔག་ཏུ་མེད་པ་གསལ་གདབ་ལ༔ རླུང་གིས་

སྦྱོར་བས་ཉེས་པ་བར་ཆད་བསལ་ཞིང་༔ བརྟན་གཡོའི་ཚེ་བཅུད་བསྡུ་བ༔ རླུང་རྡོ་རྗེའི་བཟླས་པ་ལ་རྣལ་འབྱོར་བྱས་པས༔ ནང་འབྱུང་བ་ལུས་འཁྲུགས་ཀྱིས་བར་ཆད་སེལ་ཞིང་ཚེ་ལ་དབང་
འབྱོར་བར་གྱུར་རོ༔ གསུམ་པ་ཤེས་རབ་ཡེ་ཤེས་ཀྱི་དབང་གི་གྲོལ་བྱེད་ནི་འཁོར་ལོ་ལྔའི་རིགས་ཚེ་དཔག་ཏུ་མེད་པ་རྣམས་རིགས་ཀྱི་ཡུམ་ལྔ་དང་བཅས་པ་གསལ་གདབ་ལ༔ ཡབ་ཡུམ་སྙོམས་
བར་ཞུགས་པའི་སྦྱོར་མཚམས་ནས༔ བདུད་རྩི་བབས་པས་རྩ་འཁོར་ལོ་ལྔ་བརྒྱུད་བྱང་ཆུབ་སེམས་ཀྱི་བདུད་རྩིས་ལུས་གང་བར་དམིགས་ལ༔ རང་ལུས་ཐབས་ལྡན་གྱིས་སྦྱོར་བས་
རྐྱེན་གྱི་བྱང་སེམས་དབབ་བཟུང་བཟློག་བཀྲམ་གྱིས་འཁྲུལ་འཁོར་ལ་གནད་དུ་བསྣུན་ཅིང་༔ བདེ་བའི་ཏིང་ངེ་འཛིན་ལ་མཉམ་པར་བཞག་པས་བདེ་བ་ཅན་གྱི་ཞིང་མཆོག་ཏུ་མགོན་པོ་ཚེ་
དཔག་ཏུ་མེད་པ་ལྟར་ཚེའི་དབང་ཕྱུག་ཆེན་པོར་འགྱུར་རོ༔ དེ་ལ་བརྟེན་ནས་གཞན་ལུས་ཤེས་རབ་ལ་བརྟེན་པས་ཚེ་སྲིང་པ་ནི༔ བླ་མའི་མན་ངག་ལས་ཤེས་སོ༔ བཞི་པ་ཚིག་དབང་

༄༅། །གི་གྲོལ་བྱེད་ནི་རྡོ་རྗེ་རྦ་རླབས་ཀྱིས་བཙིར་ལ་དཔེའི་ལྷན་སྐྱེས་ངོས་བཟུང་སྟེ༔ ཀྱེ་རྡོར་ལས༔ དེ་ལས་ཅི་ཞིག་སྐྱེས་ཞེ་ན༔ གཞོན་ནུའི་དགའ་བ་ཇི་བཞིན་ནམ༔
ལྐུག་པའི་རྨི་ལམ་ཇི་བཞིན་ནོ༔ མཆོག་གི་མཐའ་དང་དགའ་བྲལ་དབུས༔ སྟོང་དང་སྟོང་མིན་ཧེ་རུ་ཀ༔ ཞེས་དང་༔ མཆོག་དང་དགའ་བྲལ་དང་པོ་ནི༔ མུན་པ་ལ་ནི་མེད་པར་
བཞིན༔ དེ་བཞིན་སུས་ཀྱང་ཡིད་ཆེས་མཛོད༔ ཅེས་པ་ལྟར༔ རྣམ་པ་བདེ་བའི་ངོ་བོར་ཤར་ཀྱང་༔ རང་བཞིན་སྟོང་ཉིད་དུ་བཞུགས་པ་ནི་བདེ་སྟོང་ཟུང་འཇུག་གི་ངོ་བོ་མི་
འདོར་བར་རང་བཞིན་གསལ་ཡང་༔ དབྱིངས་སྟོང་ཉིད་དེ་ལས་མ་གཡོས་པ་གསལ་སྟོང་ཟུང་འཇུག་གི་རིག་པ་ཡེ་ཤེས་ཀྱི་ངོ་བོ་འདི་ངོས་བཟུང་དང་བྲལ་ཞིང་རྟག་ཆད་འགྲོ་འོང་གནས་
པའི་མཐའ་ལས་འདས་ཀྱང་རྣམ་པ་འགག་མེད་ཀྱི་རང་རྩལ་སྣ་ཚོགས་སུ་འཆར་བ་ནི༔ རིག་སྟོང་ཟུང་འཇུག་སྟེ༔ གདོད་མ་གཞིའི་གནས་ལུགས་ཀུན་གཞིའི་གཉུག་མའི་ཡེ་ཤེས་

ཞེས་བྱའོ༔ དེ་ལྟའི་གཞི་བཅོས་སླད་བྱེད་བསྒྲུབ་བྱ་རྩོལ་དང་བྲལ་བ་འདི་ལ་འཁོར་བ་དང་མྱང་འདས་ཀྱི་ཕྱོགས་སུ་མ་ཆད་པའི་ངོས་ན་ལྟ་བ་ལ་འཁོར་འདས་དབྱེར་མེད༔ སྣང་ཞིང་སྲིད་
པའི་ཆོས་མ་ལུས་པ་ངོ་བོ་དེ་ཉིད་ལས༔ གཞན་དུ་མ་གྲུབ་པ་ནི༔ སྣང་སེམས་དབྱེར་མེད་དམ༔ སྣང་སྲིད་ཕྱག་རྒྱ་ཆེན་པོ༔ དེ་ལྟར་མ་རྟོགས་པའི་ལམ་གྱི་གེགས་སྣ་ཚོགས་སུ་
སྣང་ཡང་༔ བྱེད་པ་དེ་ཉིད་ལས་མ་འདས་པ་ནི༔ ལམ་ཕྱག་རྒྱ་ཆེན་པོ་དེ་ལྟར་མ་རྟོགས་པ་ལ་ལམ་གྱི་གེགས་སྣ་ཚོགས་སུ་སྣང་ཡང་༔ གཞི་དེ་ཉིད་མ་བཅོས་དྲི་མ་དང་བྲལ་བ་མཐར་
ཕྱིན་པ་ནི་འབྲས་བུ་ཕྱག་རྒྱ་ཆེན་པོ་དེ་ལྟར་ཡེ་གདོད་མའི་ཤེས་པ་མཐོང་བྱའི་ཡུལ་མི་དམིགས་ཀྱང་༔ མཐོང་བྱེད་ཀྱི་རིག་པ་རྒྱུན་དུ་སྣང་བ་འདི་ལ་རྟག་ཆད་སོགས་མཐའ་དང་བྲལ་བ་ནི་
གཞིའི་དབུ་མ་དེ་ལ་ཡོད་མེད་དགག་སྒྲུབ་མེད་པར་སྐྱོང་བ་ལམ་གྱི་དབུ་མ་རང་རིག་པའི་ཡེ་ཤེས་སྨྲ་བསམ་བརྗོད་ཀྱི་མཐའ་ལས་འདས་པ་རང་བཞིན་སྟོང་པ་ཉིད་དུ་གནས་པ་ནི་ཀ་དག༔ དེའི་

༄༅། །རང་མདངས་འགག་མེད་ཀྱི་རྩལ་སྣ་ཚོགས་སུ་སྣང་ཡང་སྟོང་པའི་ངང་ལས་མ་གཡོས་པར་ཟུང་དུ་འཇུག་པ་ནི༔ ལྷུན་གྲུབ་དེ་གཞི་རྫོགས་པ་ཆེན་པོ༔ དེ་ཉམས་སུ་ལེན་
པའི་ཐབས་ཐར་ལམ་གྱི་ཤེས་པ་བཅོས་བསླད་དང་བྲལ་བ་རང་ཁ་སོ་མ་གཉུག་མའི་གཤིས་ལུགས་སྐྱེ་བ་མེད་པར་ཐག་ཆོད་པ་ནི༔ ཁྲེག་ཆོད་དེའི་རང་རྩལ་འཁོར་བ་དང་མྱ་ངན་ལས་
འདས་པའི་རིག་འཛིན་པ་སྣ་ཚོགས་སུ་སྣང་བ་ལ་སྤང་བླངས་དགག་བསྒྲུབ་མེད་པར་སྣང་གཞི་མཐར་ཕྱིན་གྱི་བར་སྐྱོང་བ་ནི་ཐོད་རྒལ་ཏེ༔ ལམ་རྫོགས་པ་ཆེན་པོ་དེ་ལྟར་སྤང་གཉེན་
གཉིས་མེད་ཀྱི་རྟོགས་བ་མཐར་ཕྱིན་པས༔ འཁོར་བའི་རྟེན་དང་བརྟེན་པར་བཅས་པ་ཐམས་ཅད་མྱ་ངན་ལས་འདས་པའི་སྐུ་གསུམ་གྱི་འཁོར་ལོར་གྲོལ་བ་ནི་སྐུ༔ སྐུ་དེ་ལའང་སྐུ་
གསུམ་ཐུགས་ཡོན་ཏན་འཕྲིན་ལས་ལྔར་སྣང་བས་འཁོར་བའི་རྒྱ་མཚོ་ཆེན་པོ་སྟོང་པར་མ་གྱུར་གྱི་བར་དུ་སེམས་ཅན་ཐམས་ཅད་ཀྱི་དོན་བྱེད་པ་ནི་ཡེ་ཤེས་ཏེ༔ འབྲས་བུ་རྫོགས་པ་ཆེན་

པོའོ༔ དེ་ལྟར་རང་རིག་ཡེ་ཤེས་ཀྱི་འཁོར་ལོ་ངོ་སྤྲད་ཅིང་ཉམས་སུ་ལེན་པའི་ཐབས་ཀྱི་གདམས་པ་ལ༔ ཕྱག་རྫོགས་དབུ་གསུམ་སོགས་ཀྱིས་མཚོན་སྟེ༔ ལམ་གྱི་གེགས་སྣ་
ཚོགས་སུ་གསུངས་ཀྱང་དོན་རང་རིག་པའི་ཡེ་ཤེས་ཀྱི་དཔལ་འཆི་མེད་བདེ་བ་ཆེན་པོའི་དང་པོ་སངས་རྒྱས་མཆོག་ཏུ་གྱུར་བའི་སྐུ་ཅན༔ འདི་ཉིད་ནི་གཞིའི་ཚེ་དཔག་ཏུ་མེད་པ་འཁོར་
བ་དང་མྱ་འདས་ཀྱི་ཆོས་ཇི་སྙེད་སྣང་ཡང་ངོ་བོའི་རང་བཞིན་ལས་འཕོ་འགྱུར་དང་བྲལ་བ་འདི་ཉིད་ནི་ལམ་གྱི་ཚེ་དཔག་ཏུ་མེད་པ༔ དེ་ལྟར་ལམ་མཐར་ཕྱིན་པས་སྣང་སྲིད་མ་ལུས་པ་བདེ་;
བ་ཆེན་པོར་འཆར་བ་ནི་བདེ་བ་ཅན་གྱི་ཞིང་ཁམས་ལ་ཉོན་མོངས་པ་དང་ཉེ་བའི་ཉོན་མོངས་པའི་དྲི་མ་ཆ་དང་བཅས་པ་སྤངས་ཤིང་བདུད་བཞི་ལ་སོགས་པ་བཅོམ་པ་དང་༔ སྐུ་ལྔ་ཡེ་
ཤེས་ལ་སོགས་པ་སངས་རྒྱས་ཀྱི་རྟོགས་པའི་ཡོན་ཏན་མ་ལུས་པ་དང་ལྡན་ཞིང་༔ སྲིད་དང་ཞི་བའི་དཔལ་དང་མགོན་པོར་མཚུངས་པའི་དཔེ་ལས་འདས་པས་སྔོན་མཐའ་སྐྱེ་བའི་གཞི་མི་

༄༅། །དམིགས་ཤིང་༔ ད་ལྟར་གནས་པའི་ཡུལ་དང་༔ ཕྱི་མཐའ་འགག་པའི་མཐའ་མི་དཔོག་པ༔ སྐྱེ་རྒས་ན་འཆིའི་རྒུད་པ་ཐམས་ཅད་དང་བྲལ་བ་འདི་ནི་འབྲས་བུའི་
བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་སྐུ་གསུམ་ཡོན་ཏན་འཕྲིན་ལས་མཛད་པ་དང་བཅས་པ་མི་ཟད་པ་རྒྱན་གྱིས་འཁོར་ལོ་ལྔ་ལྡན་གྱི་བདག་ཉིད་ཅན་ནོ༔ ཞེས་བ་འདི་
ཉིད་ནི་འཆི་མེད་འབོ་བ་ཆེན་པོར་སྐུ་སྒྲུབ་པར་བྱེད་པའི་ཞལ་གདམས་པ་བདག་འདྲ་འོད་གསལ་སྣ་ཚོགས་རང་གྲོལ་གྱིས་སྦྱར་བའོ༔ ཤུབྷཾ༔ དགེའོ༔

འུའུའུ༔ ༔འདའ་ཀ་མ་འོད་ཀྱི་འཕོ་བ་བཞུགས་སོ༔

འུའུའུ༔ ༔འདའ་ཀ་མ་འོད་ཀྱིས་འཕོ་བ་ཉམས་སུ་ལེན་བར་འདོད་པས༔ རང་གི་མདུན་གྱི་ནམ་མཁའི་ཐད་དུ༔ འཇའ་འོད་འཁྱིལ་བའི་གུར་ཁང་གི་དབུས་སུ་སློབ་དཔོན་ཆེན་པོ་སྐུ་རྒྱན་ཆ་ལུགས་སྤྱི་དང་མཐུན་པ་
ལ༔ ཕྱག་གཡས་མཆོག་སྦྱིན་དང་༔ གཡོན་མི་འཇིགས་པའི་ཕྱག་རྒྱ་ཅན༔ ཞབས་གཉིས་བཟང་པོའི་འདུག་སྟེང་ཅན་ལ་འཁོར་རིག་འཛིན་གྱི་དཔའ་བོ་དང་རྣལ་འབྱོར་མའི་ཚོགས་དུ་མས་བསྐོར་
བར་བསམ་ལ༔ རང་གི་སྤྱི་བོར་རྒྱ་སྐར་ཁ་ཕྱེ་བ་ལྟ་བུ་སྙིང་འདབ་བརྒྱད་ཁ་གྱེས་པའི་དབུས་སུ་ཕྱོགས་མདོག་ཀྱི་ཐིག་ལེ་ལྔ་ལྡན་སྣུམ་ཞིང་འགྲིལ་བ༔ ཐུར་སེལ་གྱི་རླུང་དྲག་ཏུ་འཐེན་པ་དང་༔ སྟབས་
གཅིག་ཏུ་སློབ་དཔོན་རིན་པོ་ཆེའི་ཐུགས་ཀ་ནས་འོད་ཟེར་ལྔ་ལྡན་ལྕགས་ཀྱུའི་རྣམ་པ་ཅན་ལྟ་བུར་འཕྲོས༔ སྤྱི་བོར་བརྒྱུད་སྙིང་ཀའི་ཐིག་ལེ་ལྔ་ལྡན་ལ་ཟུག་པས༔ རླུང་དྲག་ཏུ་འཐེན་པ་དང་༔ ལྷན་

འུའུའུ༔ ༔ཅིག་ཧིག་ཅེས་སྤྱི་བོར་ཅུང་ཟད་ཙམ་ལ༔ འོད་ཟེར་ལྔ་ལྡན་གྱི་འུབ་ཤུབ་འཐེན་ནས༔ སློབ་དཔོན་རིན་པོ་ཆེའི་སྙིང་ཀར་ཐིམས་པར་ཡང་ཡང་དམིགས༔ རྟགས་དང་མ་ལྡན་གྱི་བར་
དམིགས་པ་མ་བརྗེད་ཙམ་པ་བྱ་ཞིང་༔ དུས་ཀྱི་མཐར་རིགས་པ་ཤུགས་དང་ལྡན་པས་སྐད་ཅིག་གི་སློབ་དཔོན་རིན་པོ་ཆེའི་ཐུགས་ཀར་ཐིམ་པར་དམིགས་ཤིང་༔ དེ་ཉིད་ཀྱི་ངང་ལ་རྟོག་བྲལ་གྱི་ངང་ལ་
མཉམ་པར་འཇོག་པའོ༔ རྩགསུམ་མཐོང་བ་རང་གྲོལ་གྱི་འདའ་ཀ་མ་འོད་ཀྱི་འཐོ་བ་འདི་ཉིད་འདེབས་བ་ཤིན་ཏུ་གལ་ཆེའོ༔ མངྒ་ལཾ༔

འུའུའུ༔ ༔ཐུན་མོང་མ་ཡིན་པའི་མན་ངག་བར་དོ་ལམ་ཁྱེར་གྱི་གདམས་པ་བཞུགས༔

འུའུའུ༔ ༔ན་མོ་གུ་རུ་ཝེ༔ དཔལ་འཆི་མེད་འཕོ་བ་ཆེན་པོའི་སྐུ་བརྙེས་པའི་རིག་འཛིན་པདྨ་ཀཱ་ར་ལ་སོགས་བརྒྱུད་པར་བཅས་པའི་བླ་མ་རྣམས་ལ་ཕྱག་འཚལ་ཞིང་སྐྱབས་སུ་
མཆིའོ༔ འདིར་འབྱུང་དོན་དུ་གཉེར་བའི་གང་ཟག་གིས་ལམ་ཟབ་མོ་སྔགས་ཀྱི་ཐེག་པ་ལ་ཞུགས༔ ལམ་ཁྱེར་གྱི་ཆོས་གསུམ་གྱི་ཉམས་སུ་བླངས་བ་ནི༔ ལུས་གནས་པ་རྩའི་དཀྱིལ་
འཁོར་ལ་བརྟེན་ནས་བསྐྱེད་རིམ་སྤྲུལ་སྐུ་དང་བསྲེ་བ༔ རྩ་བདུད་རྩིའི་དཀྱིལ་འཁོར་ལ་བརྟེན་ནས༔ བར་དོ་ལོངས་སྐུ་དང་བསྲེ་བ༔ རླུང་ཡེ་ཤེས་ཀྱི་དཀྱིལ་འཁོར་ལ་བརྟེན་ནས༔
འོད་གསལ་ཆོས་སྐུ་དང་བསྲེ་བ་གསུམ་གྱིས༔ འདིར་བར་དོ་རྣམ་གསུམ་ལས༔ སྐྱེ་ཤིའི་བར་དོའི་ཉམས་ལེན་མདོ་ཙམ་བཤད་ནས༔ ཐོག་མར་དལ་འབྱོར་གྱི་མི་ལུས་རིན་པོ་ཆེ་

འུའུའུ༔ ༔འདི་ཉིད་ལ་བརྟེན་ནས་ཚེ་གཅིག་བྱང་ཆུབ་ཐོབ་པར་འདོད་པས་རྫོགས་པ་ཆེན་པོའི་གཞུང་རྣམས་ལས་བཤད་པ་ལྟར་གྱིས༔ འཆི་བ་ལ་སོགས་པ་བར་བརྟགས་ཏེ༔ འཆི་བ་བཟློག་
པའི་ཐབས་སོ་སོའི་སྐྱེ་བོ་ལྟར་ཚེ་ལ་གནོད་པའི་ངལ་དུབ་ཀྱིས་ལས་དྲག་པོ་ལྷ་ཁང་དང་གྲོང་སྟོང་ངམ་གྲོག་ལུང་སྟོང༔ ལྷ་འདྲེ་དྲག་པོ་གནས་པའི་བར༔ མཚན་མོའི་རྒྱུ་འགྲུལ་དང་སྡུག་བསྔལ་དྲག་པོ་
སྤང་ཞིང༔ མདོ་ལས་འཆི་བསླུ་སྲོག་བསླུ་བྱ༔ དེ་བས་ལྷག་པའི་སྙིང་སྟོབས་དང་ལྡན་པ་དག་གིས༔ ཐུན་མོང་སོ་སོར་ཐར་པ་ལ་བརྟེན་ནས་ཚེ་བསྲིང་བ༔ ཐེག་ཆེན་ཕ་རོལ་ཏུ་ཕྱིན་པའི་ལམ་ལ་
བརྟེན་ནས་ཚེ་བསྲིང་བསྒྲུབ་པ་དང་༔ གསང་བ་སྔགས་ཀྱིས་གདམས་པ་ལ་བརྟེན་ནས་ཚེ་བསྒྲུབ་པ་དང་༔ ཡང་ཟབ་རྫོགས་པ་ཆེན་པོ་ཡེ་ཤེས་འོད་ལུས་ལ་བརྟེན་ནས་འཕོ་བ་ཆེན་པོའི་སྐུར་བསྒྲུབ་པ༔
གང་རིག་ལ་འབད་ཅིང་༔ གལ་ཏེ་འཆི་བ་བསླུ་རྒྱུ་མེད་ན༔ འཆི་ཁ་མའི་ལམ་ཁྱེར་འདི་ལྟར་བྱ་སྟེ༔ དེ་ཡང་ལུས་འདི་ཉིད་ཐོག་མར་ཡང་འབྱུང་བ་བཞིས་གྲུབ༔ བར་དུ་ཡང་འབྱུང་བ་བཞི་ལ་བརྟེན༔

མཐའ་མ་ཡང་འབྱུང་བ་བཞིས་འཇིག་པ་སྟེ༔ ཐལ་འགྱུར་ལས༔ འཇིག་ནི་བག་ཆགས་ཕུང་པོ་འཇིག༔ རྟེན་ནི་འབྱུང་བ་ལྔ་ལ་རྟེན༔ འཇིག་རྟེན་ཞེས་ནི་དེ་ལ་བྱ༔ ཞེས་གསུངས་སོ༔ དེ་ནི་ཉམས་ལེན་བྱ་
ཚུལ་ནི༔ སྒྱུ་ལུས་འཇིག་པའི་དུས་སུ ས་ཆུ་ལ་ཐིམ་པའི་རྟགས་སུ༔ ལུས་པོ་ལྕི་ཞིང་ཟུངས་མི་ཐུབ༔ ལུས་བྱིངས་སྙམ་བྱེད༔ ནང་རྟགས་སྨིག་རྒྱུ་ལྟ་བུའི་རྣམ་པ༔ སྣང་བ་ཐམས་ཅད་བན་བུན་དུ་
གཡོ་ཞིང་ཁྲ་ཀྱི་ལེ་བ་ཡང་ཡོང་༔ དེ་རྗེས་ཆུ་མེ་ལ་ཐིམ་པའི་རྟགས་སུ༔ ཁ་སྣ་སྐམ་ཞིང་སྣ་གཡོན་མིག་ཕུགས་སུ་རྟིབ༔ ལྕེ་ཐུང་དུ་འགྲོ༔ ཕྱི་རྟགས་སུ་སྣང་བ་ཐམས་ཅད་ཟླ་བ་ལྟ་བུ་སྐྱ་ཐ་ལེ་བ་འབྱུང་༔
ནང་རྟགས་སུ་དུ་བ་ལྟ་བུ་བན་བུན་ལང་ལོང་དུ་འཆར་ཞིང་༔ དེའི་དུས་སུ་རང་བཞིན་བརྒྱད་ཅུ་ལ༔ ཞེ་སྡང་ལས་གྱུར་པའི་རྣམ་རྟོག་འགགས་པས༔ འདི་དུས་སུ་ཐོག་མར་བླ་མ་ལ་མོས་གུས་དྲག་
པོས་རང་གི་སྐྱིད་སྡུག་བློས་ལིངས་ཀྱིས་བསྒྱུར་ཏེ༔ སྣང་བ་སྐྱོ་བ་དང་༔ དུ་བ་བན་བུན་ཐམས་ཅད་བདག་གི་དཔལ་ལྡན་བླ་མ་དམ་པ་རྡོ་རྗེ་སེམས་དཔའི་ངོ་བོ་དེ་བསུན་པར་བྱོན་སྙམས་པའི་འདུན་པ་

འུའུའུ༔ ༔དྲག་པོ་སྣང་བའི་ཆ་ཐམས་ཅད་རྡོ་རྗེ་སེམས་དཔའི་རང་བཞིན༔ སྟོང་ཆ་ཐམས་ཅད་མེ་ལོང་ལྟ་བུའི་ཡེ་ཤེས་ཡིན་བསམ་སེམས་པའི་འདུན་པ་དྲག་པོ་བྱ༔ དེ་ནས་དེ་བཞིན་གཤེགས་
པ་ཐམས་ཅད་ཀྱི་སྐུ་རྡོ་རྗེའི་ངོ་བོ་རྡོ་རྗེ་སེམས་དཔའ་ཞིང་དུ་སངས་རྒྱས་ཞིང་༔ ཡང་དེ་ལ་བརྟེན་པ་མ་ཐོབ་ན༔ མེ་རླུང་ལ་ཐིམ་པའི་རྟགས་སུ༔ ལུས་དྲོད་མཐའ་ནས་སྡུད༔ རླུང་པ་ཐོལ་བ་འབྱུང༔
ཕྱི་རྟགས་ཉི་མ་ཤར་བ་ལྟ་བུ་དམར་ལམ་མེ་བ་དང་༔ ནང་རྟགས་སྲིན་བུ་མེ་ཁྱེར་ལྟ་བུ༔ ཤེས་པ་རེས་གསལ་ཡེ་རེ་བ་དང་༔ རེས་ནག་ཐིམ་པ་འབྱུང་༔ དེ་དུས་འདོད་ཆགས་ལས་གྱུར་པའི་རྟོག་པ་འགག༔ 
ཡང་དེ་དུས་གོ་བཞིན་བླ་མ་སྣང་བ་མཐའ་ཡས་དབྱེར་མེད་པའི་ངོ་བོ་ཆ་ཐམས་ཅད་དེའི་རང་བཞིན་སྟོང་ཆ་ཐམས་ཅད་སོ་སོར་རྟོག་པའི་ཡེ་ཤེས་ལ་མཉམ་པར་བཞག་ནས༔ དེ་བཞིན་གཤེགས་པ་ཐམས་
ཅད་ཀྱི་གསུང་རྡོ་རྗེའི་སྣང་བ་མཐའ་ཡས་ཀྱི་ཞིང་དུ་སངས་རྒྱས༔ དེ་ལྟར་མ་གྱུར་ན༔ ཀུན་རྟོག་གི་རླུང་རྣམ་པར་ཤེས་པ་ལ་ཐིམ་པས༔ དབུགས་ངར་ཞིང་ཕྱིར་ཡུན་རིང་དུ་གྱུར་ནས༔ ནང་དུ་སྡུད་

མི་ཤེས་ཤིང་རེས་འགའ་ཐུང་ལ་གཙུབ་པས་ངར་ཞིང་སྡུད༔ ཕྱི་རྟགས་སྣང་བ་ཐམས་ཅད་འགག༔ གདོང་ལ་དབྱུག་པ་བརྒྱབ་པ་ལྟ་བུ་ནག་ཐིམ་པའམ་གཡང་ལ་སྐྱུར་བ་ལྟ་བུ་མུན་ནག་ཆོད་ཀྱིས་འགྲོ་
བའོ༔ ནང་རྟགས་མར་མེ་ལྟ་བུ་ཤེས་པ་རྟོག་མེད་དུ་སང་ངེ་ཡེ་རེ་བ་འབྱུང་༔ གཏི་མུག་ལས་གྱུར་པའི་རྟོག་པ་འགག༔ དེ་དུས་གོང་བཞིན་བླ་མ་དང་རྣམ་པར་སྣང་མཛད་ཀྱི་སྐུའི་རང་བཞིན་དུ་གནས༔
སྟོང་ཆ་ཐམས་ཅད་ཆོས་དབྱིངས་ཡེ་ཤེས་ཀྱི་རང་བཞིན་དུ་མཉམ་པར་བཞག་ནསཿ དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེའི་རང་བཞིན་དུ་སངས་རྒྱས༔ དེ་ལྟར་མ་གྱུར་ན་རྣམ་པར་ཤེས་པ་
ཆོས་ཉིད་ལ་ཐིམ་པས༔ ཕྱི་དབུགས་ཆད་ནང་དབུགས་མ་ཆད་ཀྱི་དུས་དེར་སྙིང་ཁའི་དབུས་སུ་ཕ་མ་ལས་ཐོབ་པའི་ཐིག་ལེ་དཀར་དམར་འཕྲད་པས༔ ལུས་བདེ་ཕྲིལ་གྱིས་བྱུང་༔ རོ་མདངས་ཡལ་
གྱིས་འོང་༔ དེའི་རྗེས་སུ་ཉམས་ལེན་གྱི་གཙོ་བོ་འདིའོ༔ འཆི་བ་འོད་གསལ་ཞེས་བྱ་བ་ཐོ་རངས་ཀྱི་ནམ་མཁའ་གཡའ་དག་པ་ལྟ་བུ་རང་གིས་ངོས་བཟུང་དང་བྲལ་ཞིང་རྟག་ཆད་འགྲོ་འོང་གི་མཐའ་ལས་

འུའུའུ༔ ༔འདས་པ་སྟེ༔ གང་གིས་ཀྱང་མི་མཚོན་ཞིང་བརྗོད་པའི་ཡུལ་དུ་མ་གྱུར་པ༔ རང་བབ་གཏད་མེད་ཀྱི་ངོ་བོ་གསལ་སེང་ངེ་བ་ཆོས་སྐུ་བདེ་བ་ཆེན་པོའི་ཡེ་ཤེས་དངོས་པོ་གཤིས་ཀྱི་
འདུག་ཚུལ༔ མཐར་ཐུག་པའི་ངོ་བོ་རིག་པ་དྲི་མ་མེད་པའི་ཀ་དག་དམ་པ་ཞིག་འཆར་ཏེ༔ དེ་ཉིད་ཡིན་པ་ལ་ཡིན་པར་ངོ་ཤེས་པར་བྱས་ནས་སྤྲོས་བྲལ་ཙམ་སྐྱེས་པའི་གང་ཟག་གཅིག་ཡིན་ན༔ དེ་ག་
རང་ལ་མཉམ་པར་བཞག་པས་སློབ་པའི་ཟུང་འཇུག་ཏུ་ལྡང་ལ༔ གནས་ལུགས་དོན་གྱིས་འོད་གསལ་དུ་རོ་གཅིག་དང་བསྒོམ་མེད་ཆུང་འབྲིང་གིས་བར་དུ་བྱས་པས་ལམ་དུས་གཅིག་ཏུ་ཆོད་དེ༔ ཕྱག་
རྒྱ་ཆེན་པོ་གཅིག་ཆོད་ལ༔ ས་ལམ་རྩི་བའི་རྨོངས་པ་འཁྲུལ༔ ཞེས་པས་སོ༔ སླར་ཡང་འོད་གསལ་དུ་ཞུགས་ནས་མི་སློབ་པའི་ཟུང་འཇུག་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་རྡོ་རྗེ་འཆང་
ཆེན་པོའི་སར་སངས་རྒྱས་སོ༔ སྐད་ཅིག་གཅིག་གི་བྱེ་བྲག་ཕྱེད༔ སྐད་ཅིག་གཅིག་གི་རྫོགས་སངས་རྒྱས༔ ཞེས་པ་ལྟར་རོ༔ འཆི་བའི་འོད་གསལ་ནི༔ སོ་སོ་སྐྱེ་བོ་ཐ་མལ་པ་ལའང་སྐྱེས་བུའི་ལག་པ་

བརྐྱང་བསྐུམ་གྱིས་ཡུན་དུ་འཆར་ཡང་༔ ངོས་མ་ཟིན་པས་འཁོར་བར་འཁྱམས་སོ༔ གང་ཟག་རྣལ་འབྱོར་པ་རྣམས་ལ་ནི༔ གོམ་པ་ཆེ་ཆུང་གིས་ཡུན་རིང་ཐུང་གཉེན་པོ་བཟང་ངན་ལ་རག་ལས་སོ༔
འདི་ལྟ་བུའི་དཀར་དམར་ནག་གསུམ་གྱི་སྣང་བའི་ལམ་ཁྱེར་གྱི་ཆོས་འདི་ནི་འཆི་ཁའི་བར་དོ་ལ་མི་གསལ་བ་གསལ་འདེབས་སྒེག་མོས་མེ་ལོང་ལ་བལྟ་བ་ལྟ་བུའི་གདམས་ངག་ཞེས་བྱ་བ་འདུན་པ་དྲག་
པོས་ཉམས་སུ་བླངས་བས་སྐུ་གསུམ་གྱི་ངོ་བོ་སངས་རྒྱས་པ་དེ་ཡང༔ ཆོས་རྣམས་ཐམས་ཅད་རྐྱེན་བཞིན་དུ༔ འདུན་པའི་རྩེ་ལ་རབ་ཏུ་གནས༔ ཞེས་གསུངས་པ་ལྟར་རོ༔ འདི་ལ་སྦྱར་བར་འདོད་ན་གང༌ 
ཟག་ལས་དང་པོ་ལ༔ གཏི་མུག་ཚན་ཆེ་བའི་གཤིས་ཀྱི་ཆེར་མི་གསལ་ཡང་ས་ཆུ་ལ་ཐིམ་པས༔ ལུས་ལྕི་ཞིང་ལྡང་མི་འདོད༔ ཆུ་མེ་ལ་ཐིམ་པས་ཁ་ཆུ་འཛག༔ མེ་རླུང་ལ་ཐིམ་པས་ཡན་ལག་ལ་དྲོད་
ཆུང་༔ རླུང་རྣམ་པར་ཤེས་པ་ལ་ཐིམ་པ་སོགས་ཀྱི་གོང་གི་དཀར་ལམ་དམར་ལམ་ནག་ལམ་རིམ་པར་འཆར་ཏེ༔ ཉམས་ལེན་ཀྱང་གོང་ལྟར་འདུན་པ་དྲག་པོས་མཉམ་བཞག་རང་ལ་གཙོ་བོར་བྱས་ན༔

འུའུའུ༔ ༔འཆི་དུས་སུ་དགེ་སྦྱོར་ཉམས་སུ་ལེན་པ་ལ་ཁྱད་ཤིན་ཏུ་ཆེའོ༔ དེ་ཉིད་ལ་སྡིག་པ་ཚན་ཆེ་བ་དང་༔ དབང་པོ་བརྟུལ་བ་སོགས་ཀྱིས༔ འབྲས་བུ་མ་ཐོབ་ཀྱང་༔ ཆོས་ཉིད་བར་དོ་
སོགས་སུ་ངོ་སྤྲོད་པ་ཁྱད་ཤིན་ཏུ་ཆེའོ༔ ཞེས་པ་འདི་ནི་དུས་རྟག་ཏུ་མཉམ་བཞག་ལ་གཙོ་བོར་འདོན་ཞིང་ཁྱད་པར་ཉལ་བའི་ཚེ༔ གོང་བཞིན་ཉམས་སུ་བླངས་ནས་འབྲས་བུ་སངས་རྒྱ་བ་ལ་ཐེ་ཚོམ་
མེད་པའི་མན་ངག་རྒྱུད་སྡེ་ཐུན་མོང་བ་ལྟར་བཤད་པ་ཡིན་པས༔ ཕྱི་རབས་ཀྱི་གང་ཟག་རྣམས་ཀྱི་ཐུགས་ཉམས་སུ་བཞེས་པར་ཞུ༔ དགེའོ༔ དེ་ཡང་ཧྲིལ་གྱིས་དྲིལ་ནས་གཉིད་ཀྱི་འོད་གསལ་ལ་སྦྱངས་
ཏེ༔ རང་ཉིད་ཀྱི་ས་ཆུ་མེ་རླུང་ནམ་མཁའི་རླུང་རྣམས་ཐིམ་པས་གཉིད་འཐུག་པོ་འགག་ཞིག་ཏུ་འགྲོ་ལ་དེ་རྗེས་རྨི་ལམ་ཀྱང་མ་རྨིས་ཞིང་གོང་གི་གཉིད་འཐུག་པོ་ཡང་ཟད་པའི་བར་དེ་རྟོག་གཉིས་ཀྱི་ཤེས་
པ་ཞེས་རིག་པ་དྲི་མ་མེད་པ་གཅིག་ཡོད་པ༔ དེ་འདིར་ངོ་ཤེས་པ་ཙམ་གྱིས་འོད་གསལ་འཆར་ཏེ༔ གཉིད་ལོག་བསྒྲིབ་པར་མི་འགྱུར་ཞིང་༔ རྨི་ལམ་འཁྲུལ་པར་མི་དམིགས་ཤིང་། གཉིད་འོད་

གསལ་བསྲེ་ཤེས༔ ཞེས་གསུངས་སོ༔ ཞེས་པ་འདི་ཡང་རྗེ་བཙུན་རཏྣའི་གསུང་ལྟར་པྲཛྙཱ་རསྨིས་སྦྱར་བའོ༔ དགེའོ༔ མངྒ་ལཾ༔ གུ་རུ་དྲག་པོ་ཡེ་ཤེས་གསང་བ་

འུའུའུ༔ ༔མིང་དང་བྲལ་བའི་སྙན་བརྒྱུད་གྱི་རྩ་བ་ཡོད༔

འུའུའུ༔ ༔ @ ཟླ་དྷཱི སཾ རྟll$)མིང་མེད་མིང་བཏགས་དོན་གྱི་གནས་ཚུལ་ཉིད་རྡོ་རྗེ་སེམས་སྟོང་ཉིད་ལ༔ སྙིང་རྗེ་ཆེན་པོ་ལ༔ ལྷན་སྐྱེས་སྐུ་དང་ཡེ་ཤེས༔ འདུལ་མེད་ལ་ཕྱག་འཚལ་ལོ༔
བླ་མ་སྔོན་འགྲོ་སྣང་ཚུལ་གྱིས་སྤྱི་དང་བྱེ་བྲག་གི་ལམ་དང༔ བྱང་ཆུབ་སེམས་དཔའ་ཆེ༔ སྒྲ་གཅན་སྦས་པའི་ཧེ་རུ་ཀ༔ རྡོ་རྗེ་མཐིང་ཀ་ཡེ་ཤེས་ལྔ་ཡི་བདག་ཉིད་ཅན༔ ཕྱག་འཚལ་སྙིང་གི་ཐིག་ལེའོ༔ དམིགས་
བ་རྩེ་གཅིག་ཏུ་འཇོག་བའོ༔ རོ་རྐྱང་རྒྱུ་བ་ཟ་སྲོག་རྩོལ་གྱིས༔ བྱེད་པ༔ དབུ་མར་ཆུད་པ༔ དབུ་མ་བདེ་གཤེགས་སྒྲ་གཅན་འཛིན༔ གཟུང་འཛིན་གཤིས་སྤོངས༔ ཀུན་ཁྱབ་ཤིན་ཏུ་བྱ་བ་ཀུན་གྱི་ཡིད་ཀྱི་རྣམ་ཤེས༔ ལུས་ལ་
དུག་གསུམ་གཟུགས༔ ལས་རླུང་༔ ལས་བཞིའི་སྣང་བ་བཞིའི་ལག་ཅན་ཐེག་དགུའི་མགོ༔ འབྲས་བུ་བྱར་རྫོགས་ནམ་མཁའི་ལྷ༔ སྟོང་གཟུགས་གི་ལྷ་སྐུ་བདལ་ཁྱབ་སྟོང་པའི་མཁའ་དབྱིངས་སུ༔

འུའུའུ༔ ༔ཕྱི་དབྱིངས༔ ཆོས་ཅན་ནང་དབྱིངས་ཟ་བྱེད་མཁའ་འགྲོ་མ༔ ཀུན་བཟང་རིག་བ་རྡོ་རྗེ་ལུ་གུ་རྒྱུད་རྡོ་རྗེ་རལ་གཅིག་ཡོད༔ མཐིང་སྔོན་ཀ་དག་དབྱིངས་ལ་མ་གཡོས་ཕྱིར༔ མཉམ་བཞུགས་ཀྱིས༔ ལྷུན་གྲུབ་
ཡེ་རྫོགས་ཐུགས་རྗེའི་རྩལ་སྣང༔ མངོན་སུམ་གྱིས༔ མིག་སྟོང་ཐིག་ལེ་སྟོང་སྒྲོན༔ སྣང་བ་ལམ་མེ་བ༔ འབྲས་བུ་དུས་ཀྱི་ཀུན་ཏུ་བཟང་པོ་ལ༔ སྣང་བཞི་རྫོགས་ལ་གུས་ཕྱག་འཚལ༔ ཟུང་འཇུག་རྫོགས་རིམ་བདེ་སྟོང་གི་ལྟ་སྐུ༔ ཡེ་
ཤེས་རྡོ་རྗེ་སེམས༔ ཡི་གེ་ཡེ་ཤེས་ངོ་བོ་སྟོང་སེམས་ཧེ་རུ་ཀའི ལྔའི་བདག༔ ཨོཾ་བཛྲ་སཏྭ་ཧཱུྃ༔ ཨེ་མ་ཧོ། ཡེ་ཤེས་ཀྱི་རླུང་དུ༔ མདའ་ལྔ་སྙིང་ལ་རབ་ཞུགས་པས༔ འོད་ལྔ་རྩི་བས་ཤར་གྱོན་འགྲངས་སོགས༔ སྟོང་པའི་དབྱིངས་
སུ་ཤར༔ རླུང་ལྔ་རྩ་བ་ཡན་ལག་རླུང་ཟད་བར་གྱིས་ཏིང་འཛིན་༔ སྒོ་ལྔ་དག་པས༔ མ་བཅོས་དྲང་པོར་རང་བབ་ལ་བཞག༔ བསྲང༔ དུག་ལྔ་མ་སྤང་ཡེ་ཤེས་ལྔར༔ འདོད་ཡོན་དང་དུག་ལྔ་ལམ་ཁྱེར༔ རྒྱུད་ལྔའི་སྲོག་ཐུར་ཀྱི་གནས༔ བདག་
པོ་གྲོལ་བར་འགྱུར༔ བདེན་འཛིན་ལྷན་སྐྱེད་ཀྱི་མ་རིག་པ་གྲོལ༔ ལུས་ངག་གཉིས་པོ་དྲང་པོར་བསྲང་༔ རང་བབ་ལ་བཞག༔ རོ་རྐྱང་རླུང་ནི་ལྟེ་བར་གཏུམ་མོའི་བཞད་ཀྱིས༔ བསྟིམས༔ གཟུང་འཛིན་སྲོག་རྩོལ༔ གཉིས་པོ་

སྙིང་དབུས་དྲང་སྲོང་གི་འདུག་སྟངས་ཀྱིས༔ བསྐྱལ༔ དབུ་མར་ཞུགས་གནས་ཐིམ་གསུམ༔ སྣང་བ་ཕྱི་རུ་མ་ལུས་བ་རིག་པ་ནང་དུ་མ་ལུས་པ་གཟིགས་སྣང་གསུམ་གྱིས༔ ཡུལ་ཤེས་གཉིས་པོ་འཛིན་ཏེ་བཞག༔ མིག་གཉིས་ཕྱེ་ལ་གཡོ་མེད་ལྟ༔
ཐིག་ལེ་ཆེན་པོ་འོད་ལྔའི་དབུས༔ ཀུན་བཟང་རིགས་ལྔ་ཡབ་ཡུམ་གསལ༔ བདུན་ཕྲག་གསུམ་ནས་མི་ལྡོག་པའི༔ རྟགས་དང་མཚན་ཉིད་མངོན་དུ་གྱུར༔ བོག་འདོན་སྨན་གྱི་བཅུ་ལེན་དང་༔
རིགས་ལྡན་ཕྱག་རྒྱའི་དབབ་ཟློག་རྣམས༔ དངོས་གཞིའི་གཞུང་ལས་ཤེས་པ་གནད༔ དེ་ཚེ་སོ་ཐར་བྱང་སེམས་གཉིས༔ རྡོ་རྗེ་གསུམ་དུ་རྣམ་པར་དག༔ སྐྱེ་དང་འཆི་བ་གཉིས་མེད་ཟད༔ སྐུ་དང༌
ཡེ་ཤེས་གཉིས་མེད་ཐོབ༔ འདི་ཉིད་ཡིན་ནོ་ལས་ལྡན་བུ༔ རྩོད་དུས་དྲག་སྔགས་འཆལ་བའི་དུས༔ གསང་བའི་སྙིང་ཐིག་འདི་ལ་འབད༔ ཐ་སྙད་ཚིག་དང་འདི་མ་བསྲེ༔ མ་བཅོས་སྟོང་གསལ་བྱར་
མེད་ངང༔ རླུང་སེམས་དབྱེར་མེད་སྒོ་གསུམ་དྲིལ༔ རྟག་ཏུ་མ་ཡེངས་གདམས་པའི་གནད༔ དཔང་པོར་རབ་གསལ་གནད་ཐིག་བཞག༔ ཕྱི་མ་སྙིང་ནས་དོན་གཉེར་ལ༔ སྦས་དོན་གསང་ཆེན་

འུའུའུ༔ ༔བཀྲོལ་བ་གཅེསཿ འདི་རུ་མ་འདུས་ཟབ་པའི་གནད༔ གཅིག་ཀྱང་ཡོད་ན་ན་རཀ་སྨྲ༔ བཛྲ་ཁ་ཐཾ༔ བཛྲ་ས་ཏྭ་ས་མ་ཡ༔ གསང་དོན་གཅིག་ལས་སྟེར་དུ་འཕངས༔ ཚེ་གཅིག་
ལུས་གཅིག་བསྒྲུབས་པའི་སྐྱེས་བུ་དང་༔ འདི་འཕྲད་ཡབ་ཡུམ་དགོངས་པ་རང་གྲོལ་གཉིས༔ འཛོམ་ན་ཚེ་གཅིག་ངེས་པར་མི་གྲོལ་རེ༔ བཅུ་བདུན་བརྒྱུད་དང་ཀློང་ཡངས་ཕ་མའི་བཅུད༔ གསེར་
གྱི་ཡང་ཞུན་རྡོ་རྗེ་སེམས་དཔའི་བཀ ཀུན་བཟང་དགོངས་པ་ཟང་ཐལ་སྟོན་པའི་སྙིང༔ རྡོར་སེམས་དགོངས་པ་བླ་མེད་དོན་རྫོགས་འདི༔ དབུས་རི་ནག་པོའི་ཁོང་ནས་གླིང་ཙམ་ལས༔ བོད་
ཡུལ་འདི་ནས་ཡོངས་རྫོགས་མ་བསྒྲགས་སོ༔ འོད་ཟེར་མིང་ཅན་དོན་ལ་གཏེར་དུ་སྦས༔ ཆོས་བདག་ཡབ་ཡུམ་སྲས་གསུམ་མཐུན་པར་སྲུངས༔ བཀའ་རྒྱ༔ གཏད་རྒྱ༔ སྦས་རྒྱ༔ དམ་རྒྱ༔ གསང་རྒྱ༔ བཛྲ་གུ་ཧྱེཿ ས་
མ་ཡ༔ རྡོ་རྗེའི་གཞུང་འདི་བརྡ་དོན་མང་པོས་བཅིངས་སྣང་བས་སྟོད་སྨད་སྒྲུགས་ཏེ་གྲུབ་པའི་ཞལ་ལུང་ཉམས་སུ་བླངས་ཚེ་ལམ་རྟགས་ཀྱི་ཡོན་ཏན་འབྱུང་བར་གདོན་མི་ཟ་བ་ཉིད་དོ༔ མངྒ་ལཾ༔

འུའུའུ༔ ༔སྤྱི་ཆིངས་བསྡུས་བ་གནད་གྱི་དོན་བཞུགས་སོ༔

འུའུའུ༔ ༔ ཧརྦ་རྐྨ་ཊ པདྨ་འབྱུང་གནས་བདག་ཉིད་ཀྱང་༔ སྔོན་གྱི་སྨོན་ལམ་འཕྲོ་མཐུད་ནས༔ བོད་ཡུལ་སེམས་ཅན་དོན་ལ་དགོངས༔ ས་འོག་ས་སྟེང་ཆོས་
ཀྱིས་བཀང༔ ད་ལྟའི་ལོ་ཙ་ཁྱོད་ཉིད་ཀྱང་༔ བསྐལ་པ་དུམ་བུར་སྤྱོད་པའི་དུས༔ སྟེང་ཁང་སྙིང་མཛོད་སྨུག་པོ་སོགས༔ གཏེར་སྒོ་བཅུ་བཞིར་སྤྱོད་པའི་དུས༔ རྩ་གསུམ་
མཐོང་བ་རང་གྲོལ་གྱིས༔ བླ་རྫོགས་ཐུགས་གསུམ་དྲིལ་བའི་སྐོརཿ མཆོག་དང་ཐུན་མོང་ཀུན་འགྲུབ་པའི༔ བསྐྱེད་རྫོགས་ཉེར་ལྔ་སྦས་པ་ལས༔ པདྨ་ཐོད་ཕྲེང་རྩལ་ཉིད་ལ༔
རིག་འཛིན་བརྒྱད་ཀྱིས་བསྐོར་བ་དང་༔ བླ་མ་དབང་གིས་རྒྱལ་པོ་ལ༔ བདེ་གཤེགས་ཡོངས་རྫོགས་བརྒྱད་ཀྱིས་བསྐོར༔ ཐུགས་སྒྲུབ་སེམས་ཉིད་ངལ་བསོ་ལ༔ སེམས་

འུའུའུ༔ ༔དཔའ་བརྒྱད་ཀྱིས་བསྐོར་བ་དང་༔ གསང་བ་ཡེ་ཤེས་ཌཱཀྐི་ལ༔ བཅུ་གསུམ་མཁའ་འགྲོ་བསྒྲུབ་པར་བཅས༔ བྱང་ཁོག་ལོང་དང་སེམས་མཐུན་པའི༔ སྐུ་
གསུང་ཐུགས་ཀྱི་གནད་བསྡུས་སྐོར༔ ཙིཏྟ་སྙིང་དང་འདྲ་བ་ཡི༔ བླ་མའི་རྫོགས་རིམ་རྣམ་པ་གསུམ༔ ཡི་གེ་མེད་པའི་གནད་ཐིག་འདི༔ ལུས་བརྒྱའི་ནང་གི་མགོ་བོ་སྟེ༔ གཅེས་
ཚད་མིག་ལ་འཕང་ཚད་སྙིང་༔ མདོ་རྒྱུད་ཀུན་གྱི་ཡང་ཏིག་ཡིན༔ དུས་གནད་གསུམ་གྱི་སྣ་རྩེ་དོར༔ རིག་པ་གཏད་པས་བདག་འཛིན་གྲོལ༔ དབང་ཐོབ་དམ་ལྡན་སྒྲུབ་པ་པོས༔ 
སྲིད་པའི་མི་གཙང་འདམ་ཁྲོད་དུ༔ དགྲ་ལ་སྡང་ཞིང་གཉེན་ལ་ཆགས༔ རེ་དོགས་ཕྲང་གི་རང་ཉིད་བསླུ༔ ཚེ་འདིར་ལེགས་ཉེས་མིང་ཞོག་ལ༔ དབེན་པའི་རི་ཁྲོད་བས་མཐའ་རུ༔

དགོས་པའི་ཡོ་བྱད་བཙལ་ལ་བསགས༔ དགོས་མེད་འདོན་ཡོན་རྒྱ་ཆེར་སྤངས༔ དྭངས་ཤིང་དབེན་པའི་ས་གཅིག་ཏུ༔ འདོམ་གང་གྲུ་བཞི་སྒོ་ཁང་ཅན༔ དེ་ལ་གནས་ཀྱི་སྙིང་པོ་བཟུང་༔ ཆུ་
རྒྱུན་གཙང་མ་ནད་མེད་བརྟེན༔ གནས་ཀྱི་ཉེ་འཁོར་གཡེང་བ་སྤངས༔ འཚོ་བ་ཟས་ཀྱང་ལོ་གསུམ་མམ༔ ལོ་གཅིག་ཟླ་དྲུག་འཚོ་ཆས་བསགས༔ གོས་ཀྱང་སྲ་མཁྲེགས་ཆུ་སེར་ཐུབ༔ བསྟན་
ཀྱང་སྲབ་འཐུག་སྙོམས་ཤིང་འཁྲིགས༔ ཆུ་རླན་ཐུབ་པའི་རིགས་གཅིག་སྟེན༔ སྒྲུབ་རྫས་དཔེ་ཆ་རྟེན་མཆོད་ཀྱང་༔ ཧ་ཅང་སྲེད་པ་མ་ཡིན་ཞིང་༔ མཐོ་དམན་བློ་ཡི་གེགས་སེལ་ཙམ༔ གྲོགས་ཀྱང་
ཆོས་དང་མི་འགལ་བའི༔ བློ་གསལ་ཀ་བློ་བདེ་བ་དང་༔ རྒྱུ་འབྲས་དོན་ལ་ཡིད་ཆེས་པའི༔ དེ་ལ་གཞན་ནས་བདུད་རྩི་ལས༔ རྩ་དང་རླུང་ལ་འབྱང་བའི་ཕྱིར༔ དབང་བཞི་རྫོགས་པའི་དོན་ལ་
འབད༔ སྡོམ་བརྩོན་ཆགས་བྲལ་རྒན་ནམ་གཞོན༔ རང་སྡོབས་དུས་ལ་གང་བབ་གཅེས༔ འདི་དོན་ཉམས་སུ་ལེན་པའི་མི ཡོན་ཏན་འགྲན་ཟླ་མེད་པ་ན༔ ངག་བཅད་གཞན་གྱི་ངོ་སྲུང་སྤོངས༔

འུའུའུ༔ ༔གལ་ཏེ་དགོས་པ་ཆེར་གྱུར་ན༔ ཡི་གེའི་བརྡ་ལ་བརྟེན་པར་བྱ༔ ལས་ཀྱི་དབང་པོ་སེམས་ལ་བཅོལ༔ རང་ལུས་ལྷ་དང་མི་འབྲལ་ཞིང་༔ ལས་རླུང་བྱེད་པ་འཆིང་བའི་ཐབས༔ སྙན་
བརྒྱུད་བཞིན་དུ་རབ་ཏུ་སྦྱངས༔ ཟླ་དྲུག་ལོ་གསུམ་ཡེངས་མེད་སྐྱོང༔ ཆགས་དུས་ལས་དང་བྱེད་དབང་གིས༔ ས་བོན་དྭངས་མ་ཉིད་དུ་སྨིན༔ དེ་ཚེ་རིགས་ངན་བདུད་ཡིན་པས༔ ཕྱག་རྒྱ་
གསང་ཐུབ་འགྲིག་དཀའ་བས༔ ཐོས་མང་འཁོར་རྡོ་རྗེའི་ལུས་དང་བྱེད་བཅིངས་གྱིསབའི་སྐྱོ་བ་ཉིད༔ གྲོས་གདབ་ཡོ་བྱད་ལྡན་པས་བརྟེན༔ གཞན་ཡང་སྣང་མུན་མངོན་སུམ་གནད༔ ཟུང་དུ་འབྲེལ་ནས་ཡེངས་
མི་བསྒོམ༔ ང་ཁྱོད་ཆགས་སྡང་དགོས་པ་མེད༔ བཟོད་དཀའི་ངན་སོང་ཐར་མེད་དུ༔ རང་ཉིད་བསྒྱུར་བར་མ་བྱེད་ཅིག༔ དོན་དུ་བཙན་ས་མ་ཟིན་ན༔ ཚེ་འདིའི་མདུན་མ་ཀུན་གྱིས་བསླུ༔ དེ་
དུས་ཚེ་འདིའི་དགྲ་གཉེན་གྱིས༔ མཐར་ཡང་རང་ཉིད་བརླག་པར་བྱེད༔ ཆགས་མེད་ཞེན་པ་དང་བྲལ་བས༔ དགའ་དང་སྤྲོ་བའི་སེམས་ཀྱིས་ཀྱང༔ རྒྱུན་དུ་དམ་པའི་ཆོས་ལ་སོམས༔ གལ་ཏེ་ན་

ཚ་སྡུག་བསྔལ་གྱིས༔ སེམས་ཉིད་བཀོལ་དུ་མ་བཏུབ་ན༔ ལས་ངན་སྒྲིབ་པའི་བུད་ཤིང་དུ༔ སེམས་ལ་ཟད་པའི་དགའ་བ་བསྒོམ༔ ཉམ་ང་རྟོག་པ་ཅི་བྱུང་ཡང་༔ ཀུ་སུ་ལུ་ཡི་དུས་འདའ་བྱ༔ འདི་
རྣམས་ལམ་གྱི་གེགས་སེལ་དང་༔ བོགས་འདོན་གནད་ཀྱི་གདམས་ངག་གོ༔ རྩ་གསུམ་མཐོང་བ་རང་གྲོལ་ལས༔ སྔོན་བྱུང་གསལ་བྱེད་ལོ་རྒྱུས་ཀྱིས༔ བཟང་ངན་ལས་ཀྱིས་འབྲེལ་བ་སྟོན༔
གནས་སྒོ་འབྱེད་པའི་གསལ་བྱང་གིས༔ ཐུགས་རྗེས་གདུལ་བྱ་མཐའ་རྒྱས་ཡོད༔ སྣ་ཚོགས་སྒྲུབ་ཐབས་ལ་བརྟེན་ནས༔ བསྙེན་བསྒྲུབ་མཆོད་པ་ཁ་བསྐང་དང་༔ དོན་རྟོགས་སྔགས་ཀྱི་ལས་རིམ་
ཡོད༔ བོད་ཁམས་བདེ་ལ་འགོད་པའི་ཕྱིར༔ ཐུགས་རྗེས་གདུལ་བྱ་མཐའ་རྒྱས་ཡོད༔ ལས་ཚོགས་རིན་ཆེན་འདོད་དགུ་ཡོད༔ དེར་བརྟེན་ནང་དམེ་བསྲུང་བ་དང་༔ སྡེ་དཔོན་ནང་འཐབ་ཞི་བྱེད་
པའི༔ མཐུ་སྟོབས་བྱམས་པའི་མན་ངག་ཡོད༔ མཁའ་འགྲོ་གསང་བའི་སྒྲུབ་ཐབས་ལས༔ དངོས་གྲུབ་ཆར་བཞིན་འབེབས་པ་ཡོད༔ དྲེགས་གཏུམ་དམོད་པ་དྲག་སྔགས་ཀྱིས༔ ཕྱི་ནང་གདུག་

འུའུའུ༔ ༔པ་ཚར་གཅོད་ཡོད༔ མ་འོངས་བཞི་བཅུའི་ཐ་མ་ལ༔ སྐལ་ངན་དུམ་བུར་སྤྱོད་པའི་དུས༔ པདྨ་འབྱུང་གནས་བདག་ཉིད་ཀྱིས༔ ཚད་པའི་ནད་ལ་བསིལ་སྨན་བཞིན༔ ཕན་ལ་
ཐེ་ཚོམ་མ་མཆིས་ཀྱང་༔ ཕྲ་མན་དམར་རྒྱན་སྨོན་ལམ་གྱིས༔ སྦྱིན་གནས་སྲིད་དང་ང་ཡི་མོས༔ དར་ལ་ཉི་མ་སྤྲིན་གྱིས་བསྒྲིབ༔ དེར་བརྟེན་མི་དགེ་སྣ་ཚོགས་འབྱུང་༔ རྟེན་འབྲེལ་དུས་གནད་
འཆུག་པ་ན༔ ཆོས་རྒྱལ་གསུང་གི་སྤྲུལ་པ་ནི༔ སྐྱེས་དང་མི་འབྲེལ་རང་སར་ཡལ༔ བང་སོར་ཆོས་རྒྱལ་རྟེན་ལ་ཡོད༔ མདོ་བཞིར་རང་གིས་སྨོན་ཤུགས་ཞེན༔ ཐེལ་རང་རྒྱལ་པོ་རང་མགོ་སྨད༔ 
འབྲི་ཡི་མཇུག་མ་མཐའ་ཡི་འཛིན༔ གཙོང་རོང་ཕྱོགས་སུ་ནང་དམེ་སློང༔ དེ་སོགས་དུས་ངན་རིམ་ཤར་དུས༔ ཚེ་ཐུང་ལོངས་སྤྱོད་ལོ་རེས་དབུས༔ ཡ་རབས་རྒུད་ཅིང་མ་རབས་དར༔ ལྟ་སྤྱོད་
ཉམས་སྣང་རང་སར་འཁྲུགས༔ འགྲོ་རྣམས་ཉམས་ཐག་སྡུག་བསྔལ་ཆེ༔ གཏེར་སློབ་ཐམས་ཅད་ངན་རྟོག་རག དེར་བརྟེན་སྤྲུལ་པའི་ཡི་གེ་རྣམས༔ ཟུང་དུ་མ་འབྲེལ་འཕྱུགས་པས་ན༔ རྣམ་

སྣང་སྙིང་གི་མཛོད་དུ་སྦོས༔ བྱིན་བཙན་སྨོན་ལམ་ཤུགས་དྲག་གིས༔ བདུད་འདུལ་ཐུབ་པའི་གཡས་ཟུར་ནས༔ ཆོས་མཆོག་པདྨ་རཱ་ག་ལོངས༔ དེ་མིན་གཞན་དུ་གསུངས་པ་མེད༔ ཨེ་མ་འདི་
འཕྲད་སྐལ་བ་ཆེ༔ བསྙེན་སྒྲུབ་ཚད་དུ་མ་ཕྱིན་པར༔ གཞན་དོན་སྤྱོད་པ་མ་བྱེད་ཅིག༔ སྣང་སེམས་རྟོགས་པ་ཐིག་ལེར་འདྲེས༔ ནང་རིག་དག་པའི་བྱང་ཆུབ་སེམས༔ འཁོར་བ་མ་སྤངས་འཁོར་
སྐྱོན་དག༔ རང་རྒྱུད་ཡེ་ཤེས་ཆོས་སྐུར་གྲོལ༔ སོ་མ་རང་མདངས་ལྷུག་པར་བཞག༔ བཞག་པས་རྟོག་མེད་རང་གསལ་རྟོགས༔ སྣང་སྟོང་དབྱེར་མེད་བྱང་ཆུབ་སེམས༔ རྟོགས་གོམས་བརྟན་པ་
ཐོབ་པར་འགྱུར༔ སྐྱེ་ཤི་བར་དོའི་བར་ལག་འགྱེལ༔ སྐུ་གསུམ་ཡེ་ཤེས་བསྒྲུབ་པའི་ཐབས༔ འདི་ནི་ཀུན་གྱི་སྤྱོད་ཡུལ་མིན༔ སྤྱི་ཆིངས་བསྡུས་པ་གནད་ཀྱི་དོན༔ ཐུགས་ཀྱི་བུ་དང་འཕྲད་པར་
ཤོག༔ ཐུབ་པར་སྲུངས་ཤིག་དྲེགས་བྱེད་རྣམས༔ དུས་མིན་ལེན་ན་སྙིང་ཁྲག་འཐུང་༔ དུས་ལས་ཡོལ་ན་ས་མ་ཡ༔ དུས་ལ་བབ་ཚེ་བུ་ལ་བྱིན༔ ས་མ་ཡཱ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ འདུས་རྒྱ༔ ཁ་ཐཾ༔

འུའུའུ༔ ༔སོ་ཕག་ཤི༔ བདག་འདྲ་སྤྲུལ་སྐུ་ཤེས་རབ་འོད་ཟེར་གྱིས་གྲོགས་རི་རིན་སྤུང་པའི་མགུལ་ནས་གདན་དྲངས་ཤོག་སེར་ངོས་ནས་དག་པར་ཕྲེང་བུའི་གཞིས་ཁར་ཕབ་བའོ༔ དགེའོ མངྒ་ལཾ༔

འུ་འུ་འུ༔  ༔མིང་རང་བྲལ་བའི་སྙན་བརྒྱུད་ཀྱི་རྩ་བའི་ཚིག་འབྲེལ་ཐར་པའི་འཇུག་ངོགས་བཞུགས་སོ༔

འུའུའུ༔ ༔ཀུན་གཟིགས་རྡོ་རྗེ་ནམ་མཁའི་མདུན་ཆོས་སྐུ་དང་སྲིད་པ་གསུམ་པོ་ཡང་སྒྱུ་འཕྲུལ་རྡོ་རྗེ་ལོངས་སྐུ་གསང་བ་མཆོག་གིས་དབང་པོའི་གཞུ་འདྲ་ཆུ་ཟླའི་གར་
མཛད་པདྨ་སྤྲུལ་སྐུ་རྒྱལ་པོ༔ དེ་ལ་གུས་པས་ཕྱག་བརྗོད་པར་སྤངས་ཀྱང་བརྗོད་པའི་མཆོག་གྱུར་སྙན་བརྒྱུད་ཆོས་དང་ཡི་གེའི་གཟུགས་འདས་གང་འདིར་ནི་གསལ་བར་
བྱེད་ལ་དགེ་འདུན་མཁའ་འགྲོའི་གནང་བར་མཛོད༔ དེ་ཡང་ཡིན་ལུགས་ཤེས་པ་བཞིའི་བཞུགས་ཚུལ༔ ཡིན་བཞིན་ཉམས་སུ་ལེན་པ་ཉམས་ཀྱི་བབས་ཚུལ༔ བསལ་
བཞག་མེད་པ་མངོན་དུ་གྱུར་པས་འབྲས་བུའི་ཐོབ་ཚུལ་དང་གསུམ་ལས༔ གཞི་དངོས་པོ་གཤིས་ཀྱི་གནས་ལུགས་དོན་ལམ་དུ་བསྒྲག་བྱ༔ ཚིག་གི་ཐ་སྙད་ཀྱིས་མིང་

འུའུའུ༔ ༔འདོགས་སུ་མེད་པས༔ སྨྲ་བསམ་ཤེས་བརྗོད་ཀྱིས་ཡུལ་ལས་འདས་ཀྱང་༔ ལུང་གི་ཆོས་གཟུགས་བརྙན་ལ་སྤྱོད་པའི་ཚིག་མཛུབ་མོའི་ཟླ་བ་བསྟན་པ་
ལྟར༔ མིང་དུ་བཏགས་ན་རྡོ་རྗེ་ནི་རྣམ་པ་ཀུན་དང་མཆོག་ཏུ་ལྡན་པའི་སྟོང་ཉིད་སེམས་དཔའི་ནི་སྲིད་པ་གསུམ་གྱི་འགྲོ་བ་རྣམས་ཀྱིས་དེ་ལྟར་རྟོགས་པ་ནས༔ ཐབས་ཤེས་
སྙིང་རྗེ་ཆེན་པོས་ཀུན་འདྲེན་པར་བྱེད་ལ༔ དེའང་ཁམས་བདེ་བར་གཤེགས་པའི་སྙིང་པོ་ལྷན་ཅིག་སྐྱེས་པའི་ཡེ་ཤེས་རྣམ་ཀུན་ཏུ་འདུ་འབྲལ་མེད་པར་ཆོས་ཉིད་དེའི་སྣང་བ་
ལས་གཟུགས་སྐུའི་ཡོན་ཏན་རྣམས་དང་སྟོང་ཆ་ནས་ཆོས་སྐུའི་ཡོན་ཏན་རྣམས་དང་༔ མཐའ་དག་རྫོགས་པར་ལྡན་ཡང་དྲི་མས་བསྒྲིབས་ནས་རྣམ་པར་མི་གསལ་བ་ཉིད༔

མངོན་སུམ་དུ་གསལ་བ་ཉིད་སྟོན་པ་མཆོག་གི་བླ་མ་དམ་པ་དཔལ་རྡོ་རྗེ་སེམས་དཔའ་ཉིད་ལ་ཕྱག་འཚལ་བའི་དགོས་པ་གང་གིས་ན༔ སྒྲིབ་པ་ཐམས་ཅད་བྲལ་ནས༔ བྱང་བ་ཡོན་ཏན་ཐམས་ཅད་ལྷུན་
གྱིས་གྲུབ་པའི་དགོས་འདོད་ཀྱི་ནོར་བུ་ལྟར་ཆུབ་པ་དེ་ལྟ་བུར་རང་ཉིད་ཀྱིས་ཐོག་མར་འབྲས་བུ་རྙེད་པར་བྱ་བའི་ཕྱིར་སེམས་དཔའི་སྤྱོད་པ་རླབས་པོ་ཆེ་ཁོ་ན་ལ་སློབ་པར་མོས་ཤིང་༔ དོན་གཉིས་པ་ནི་
རྒྱལ་བའི་མྱུ་གུ་ལྟ་བུ་དང་ཟླ་བ་ཚེས་པ་ལྟ་བུའི་འཇུག་པའི་ལམ་ཇི་ལྟ་བུར་དཀྲི་བར་བཞུགས་པ་ནི་སེམས་དཔའ་ཆེན་པོ་སྟེ༔ སྔོན་དུ་འགྲོ་བར་བྱེད་པའི་ལམ་རྣམས་སོ༔ ཉེ་བར་སྦྱར་ནས་བཤད་
པ་དག་ནི༔ སྒྲ་ཞེས་པ་ན༔ རླུང་གི་རང་བཞིན་ཅན་ཏེ༔ བཱི་ཛ་ན་རྣམ་པར་ཤེས་པས༔ སྦས་པའི་རང་གཟུགས་དྭངས་མ་གསུམ་གྱི་མི་ཤིག་པའི་བདག་ཉིད་དཔལ་ཧེ་རུ་ཀ་ཡབ་ཡུམ་གྱིས༔ སྐྱར་
ལོངས་པའི་ངང་ནས་རིགས་ལྔའི་ས་བོན་ཡི་གེ་ལྔའི་བདག་ཉིད་ཅན་རྣམ་པ་ཐམས་ཅད་དུ་འགྱུར་བ་མེད་པའི་སྙིང་དབུས་རིག་པ་ཆོས་ཉིད་ཐིག་ལེ་ཉག་གཅིག་ལ་ཕྱག་འཚལ་བ་ནི༔ འདུད་པ་སྟེ༔ དེ་

འུའུའུ༔ ༔ཉིད་ཀྱི་དོན་ལ་མཉམ་པར་འཇོག་པའོ༔ རྒྱུད་ལས་ཀྱང་༔ སེམས་ཉིད་ཡི་གེའི་རང་བཞིན་ཏེ༔ ཡི་གེ་དེ་ཉིད་རིན་ཆེན་སྤྲིན༔ ཡི་གེའི་མིང་ཙམ་ཡོད་མ་ཡིན༔ ཡི་གེའི་མཆོག་ནི་
བསྒོམ་པར་བྱ༔ ཞེས་གསུངས་པས༔ བསྒོམ་དོན་གྱི་ཡི་གེ་ངོ་ཤེས་པར་བྱ་བ་ལ་སེམས་ཉིད་ཀྱི་དངོས་པོའི་གནས་ཚུལ་གཏན་ལ་དབབ་རྗེས༔ བསྒོམ་པ་ཡུལ་གྱིས་གནས་ལུགས་དངོས་པོའི་
གནས་ཚུལ་ལ་བརྟེན༔ རྟེན་པ་ལུས་ཀྱི་སྲོག་ཤིང་གི་རྩ་རོ་རྐྱང་གཉིས་ཀྱི་རླུང་འབྱུང་འཇུག་དང་རྣམ་ཤེས་ཟག་བཅས་ཀྱི་ཁམས་དཀར་དམར་ལ་བརྟེན་པའི་ཡུལ་དང་ཡུལ་ཅན་གྱི་རྟོགས་པ་དང་༔ ཆགས་
སྡང་རྨོངས་གསུམ་གྱི་བག་ཆགས་ཀྱི་རྒྱུ་བ་མཐའ་དག་ཡེ་ཤེས་ཟག་མེད་ཀྱི་ཨ་ཝ་དྷུ་ཏིར་གཟའ་བར་བྱེད་པ་ནི༔ གཟུང་འཛིན་གཉིས་སྤངས་ཀྱིས་དབུ་མར་རླུང་ཆུད་པས་རོ་རྐྱང་གི་རྒྱུ་བ་མཐའ་དག་
བཀག་སྟེ སྙིང་ཁའི་སྣ་རྩེའི་ཐིག་ལེ་ལ་གནད་དུ་བསྣུན་པས༔ ཡིད་ལས་འདས་པའི་ཡེ་ཤེས་ལྷ་རང་བྱུང་དུ་ཤར་བ་ཉིད་ཀྱིས་འགྱུར་མེད་ཀྱི་བདེ་བས་ཀུན་རྟོག་ཐམས་ཅད་འཇོམས་པ་ཉིད་དང་༔

གཤེགས་པ་ནི༔ གསང་འདུས་རྩ་རྒྱུད་ལས༔ རིན་ཆེན་པོ་ནི་ཁ་དོག་ལྔ༔ ཡུངས་དཀར་གྱི་ནི་འབྲུ་ཚད་ཙམ༔ སྣ་ཡི་རྩེ་མོར་ནན་ཏན་ཏུ༔ རྣལ་འབྱོར་པ་ཡིས་རྟག་ཏུ་བསྒོམ༔ རིན་ཆེན་བརྟན་
པར་གྱུར་ན་སྤྲོ༔ ཞེས་པའི་འགྲེལ་པ་སྒྲོན་མ་གསལ་བ་ལས༔ ཁ་དོག་རྣམ་པ་ལྔ་ནི་དེ་བཞིན་གཤེགས་པ་ལྔའི་བདག་ཉིད་ཅན༔ རིན་པོ་ཆེ་ནི་མི་ཤིག་པར་གྲགས་ཏེ༔ སངས་རྒྱས་རིན་ཆེན་བསྐྱེད་
པ་པོ༔ ཉུངས་དཀར་གྱི་འབྲུ་ཚད་ཙམ་ནི་ཐིག་ལེའི་གཟུགས་ཅན་ཡིན་པས་སོ༔ སྣའི་རྩེ་མོར་ཞེས་པ་ནི༔ སྙིང་ཁའི་པདྨའི་ལྟེ་བར་རོ༔ ནན་ཏན་དུ་ཞེས་པ་ནི༔ དེས་ཞེན་པས་འཇུག་པར་གནས་པ་
དང་༔ སྟོང་པར་བརྒྱུད་པའི་རྣལ་འབྱོར་གྱིས་རྟག་པར་ཉིན་མཚན་དུ་བསྒོམ་པར་བྱའོ༔ ཞེས་གསུངས་པ་ལྟར༔ དབྱིངས་རིག་བརྗོད་བྲལ་རྣམས༔ མི་རྟོག་པའི་ངང་ལ་རླུང་༔ ཤིན་ཏུ་ཕྲ་བ་དང་
ལྷན་ཅིག་ཏུ་ཡུན་རིང་བར་མཉམ་པར་བཞག་པས༔ དལ་བ་ཅན་ཞེས་གསུངས་པའི་དོན་ནོ༔ སྒྲ་གཅན་འཛིན་ཅེས་པ་ནི༔ སྣང་ཚུལ་ལ་སོགས་རླུང་གིས་རང་གཟུགས་སུ་གྲུབ་པས་ལོག་རྟོག་གི་

འུའུའུ༔ ༔དབང་གིས་ལས་དང་ཉོན་མོངས་པའི་སྟོབས་རྒྱས་པས༔ སྲིད་པར་ཕན་གནོད་དང་འཁྲུལ་གྲོལ་གྱི་ལས་ནུས་པ་བསྐྱེད་པ་ནི༔ སྣང་ཚུལ་ལ་སོགས་རླུང་གི་རང་གཟུགས་སུ་གྲུབ་པས་
ཕྱི་དང་ནང་དང་གསང་བའི་ཁམས་ཀྱི་སྲིད་པར་ཡེ་ནས་རྣམ་པར་བསྒྲུབ་པ་སྟེ༔ འགྲོ་བ་རིགས་དྲུག་གི་ལས་དང་སྡུག་བསྔལ་གྱི་དབང་གིས་རང་བཅིངས་པའི་སེམས་སྣང་འདི་དག་སྣང་བཞིན་པའི་དུས་
ནས་འོང་༔ ཐག་ཁྲ་སྦྲུལ་འཛིན་དང་མཁྲིས་ནད་ཅན་གྱི་དུང་ལ་སེར་པོར་མཐོང་བ་དང་མཚུངས་པ་སྟེ༔ དོན་དམ་པ་སྣོད་བཅུད་འཛིན་པ་དང་བཅས་པའོ༔ རང་བཞིན་གདོད་མ་ནས་ཡོད་མ་མྱོང་བའི་
གནད་ཀྱིས་གནས་ཚུལ་སྟོང་ཉིད་བདེ་ཆེན་གྱི་དོན་ལ་ཕུད་ཐག་ཆོད་པ་དག་གིས་སྒྲ་གཅན་ཐུགས་རྡོ་རྗེའི་ངོ་བོ་ལ༔ ཆོས་དང་གང་ཟག་གིས་འཛིན་པའི་རྟོག་པ་ནི་གཟུང་བའི་དོན་མཐའ་དག་ཁམས་གསུམ་
ཀུན་ཁྱབ་ཀྱི་ཡིད་ལུས་ལ་དུག་གསུམ་གྱི་རང་གཟུགས་སུ་རང་གྲུབ་པ་ལྟར་སྣང་ཡང་༔ རང་ལ་སྐུ་གསུམ་གྱི་ངོ་བོ་ལྷུན་གྱིས་གྲུབ་པ་ཡིན་ཏེ༔ ལུས་རྩའི་འགྲོས་དག་པས་སྐུ་རྡོ་རྗེའི་དཀྱིལ་འཁོར་རྩ་ཡི་

གེའི་འགྲོས༔ དག་པས་གསུང་རྡོ་རྗེའི་དཀྱིལ་འཁོར༔ ཁམས་བདུད་པའི་འགྲོས་དག་པས་ཐུགས་རྡོ་རྗེའི་དཀྱིལ་འཁོར་ཏེ༔ རྒྱུད་ལས་ཀྱང་༔ ཡེ་ཤེས་སྐུ་སྟེ་རང་བྱུང་དཀྱིལ་འཁོར་རྣམས་སུ་མངའ་
བ༔ ཞེས་དང་༔ ལུས་མེད་ལུས་ཏེ་ལུས་ཀྱི་མཆོག༔ ཅེས་སྐུ་གསུམ་གྱི་དཀྱིལ་འཁོར་དེ་ཡང་རྡུལ་ཕྲ་རབ་འབྱུང་བའི་ཁམས་པར༔ ཟག་བཅས་ཀྱི་གཉུག་མའི་ལུས་ངག་ཡིད་གསུམ་དྭངས་མ་མི་
ཤིག་པའི་ཐིག་ལེ་ཡེ་ཤེས་ལྔའི་ངོ་བོ་འོད་གསལ་བའི་རང་བཞིན་ཟུང་དུ་འཇུག་པའི་སྐུ་དེ་ཉིད་ཀྱིས་ཆོས་ཉིད་ལས་འདས་པའི་ཡེ་ཤེས་ཀྱི་སྐུ་དང་༔ ཕྲ་ཞིང་ཟག་མེད་ས་བོན་བྲལ༔ ཞེས་པ་ཤིན་ཏུ་ཕྲ་བ་
གཉུག་མའི་ལམ༔ དྭངས་མ་གསུམ་མི་ཤིག་པའི་རང་བཞིན་མི་ཕྱེད་པའི་རྡོ་རྗེ་རྣམ་པ་གསུམ་སྟེ༔ རྒྱུའི་དལ་བསྐྱེད་པའི་རང་བྱུང་གི་དཀྱིལ་འཁོར་བྲི༔ གང་དང་གསལ་བཞག་མེད་པར་བཞུགས་པ་
ཉིད་དེ༔ སྒྲོན་གསལ་ལས༔ མི་ཤིག་པའི་དེ་ཁོ་ན་ཉིད་རྟོགས་པ་ཉིད་ཀྱི་རྣལ་འབྱོར་འདིས་བྱའི་གཞན་རང་ཉིད་གྱི་མ་རྒྱུ་རྐྱེན་ཀྱི་ཡིན་ནོ༔ ཞེས་པས་རང་རིག་མཐའ་དབུས་མེད་པའི་དཀྱིལ་འཁོར་སྣང་བ་

འུའུའུ༔ ༔བཞི་སྟོན་པ་ནི༔ སེམས་ལས་རླུང་གི་ཟད་པའི་རིག་འགྱུ་བ་པའི་གནས་རྩ་ཀ་ཏི་ཤེར་སྦུག་དང་ནས་ལས་རླུང་རྒྱུ་བ་དང་༔ ཁྲག་དང་ཆུ་སེར་མེད་པའི་ལམ་ནས་མིག་གིས་འོད་རྩར་ཐོན་ཏེ༔ ཕྱི་
དབྱིངས་དྲི་བྲལ་གྱི་ནམ་མཁའ་འདྲ༔ དོན་གཅིག་དུ་མར་བྲལ་བའི་ཁྱབ་བདལ་གྱི་ཐིག་ལེ་རྟག་དབང་པོས་མངོན་སུམ་དུ་ལྷན་གྱི་གསལ་བ་ཉིད་དོ༔ རྒྱུད་ལས༔ དབྱིངས་ཀྱི་ནང་དུ་ལུ་གུ་རྒྱུད༔ རྣམ་
པར་བཞག་ཅིང་འབྲེལ་མི་བྱ༔ ཞེས་དང་༔ གསེར་འཕྲེང་ལས༔ རིན་ཆེན་རྒྱ་མཚོ་འབྲེལ་པའི་རྩ༔ དཀར་འཇམ་ཁོག་པ་སྟོང་པ་ནི༔ ཐིག་ལེ་ཁྲག་གིས་མ་གང་བ༔ ཡེ་ཤེས་ཆེན་པོ་དེ་ནས་རྒྱུ་
ཞེས་པས༔ སེམས་དག་པས་སྒྲིབ་པ་དག་པའི་རིག་པ༔ བྱས་ཆོས་ཀྱི་བློ་དང་བྲལ་བ་སྐུ་དང་ཡེ་ཤེས་སུ་གནས་པའི་དགོས་པ་མ་ནོར་བའི་དེ་བཞིན་ཉིད་དེ་རྡོ་རྗེ་འདུས་མ་བྱས་པའི་ཡེ་ཤེས་ཀྱི་དཀྱིལ་
འཁོར་ཉིད་ནི་ཆོས་ཉིད་མངོན་སུམ་དུ་ལ་སོགས་པ་ལམ་བགྲོད་པ་བཞིའི་ཡན་ལག་ཅན་སངས་རྒྱས་ཀྱི་ཆོས་ཐམས་ཅད་མ་འདྲེས་པའི་ཡོངས་སུ་རྫོགས་པའི་ཐེག་པ་དགུའི་མགོ་བྱས༔ ཕྱི་ཡང་གསང་བླ་མེད་ཀྱི་

རྒྱུད་ནང་གསང་བའི་སྐོར་སོགས་འཁོར་འདས་ཀྱི་ཆོས་ཐམས་ཅད་དཀྱིལ་འཁོར་གསུམ་དུ་མ་འདུས་པ་མེད་པས༔ ལྟ་སྤྱོད་གྲུབ་པ་གསུམ་གྱིས་ལམ་ལས་གཞན་དུ་མ་གྲུབ་པ་ནི༔ འབྲས་བུ་བྱར་རྫོགས་
སྐུ་དང་ཡེ་ཤེས་འདུ་འབྲལ་མེད་པ་ནམ་མཁའི་ལྷ་སྟེ༔ ཐལ་འགྱུར་ལས༔ ཙིཏྟ་རིན་ཆེན་གཞལ་ཡས་ནས༔ ངོ་བོ་ཀ་ནས་དག་པའི་ཆ༔ སྟོང་གསལ་འདུས་པ་སྐུ་ཡི་མདངས༔ ཞལ་ཕྱག་རྫོགས་པ་
བུམ་སྐུའི་ཚུལ༔ ལྷུན་གྲུབ་འོད་ཀྱི་གོང་བུར་གནས༔ ཐུགས་རྗེས་ཁ་དོག་སོ་སོར་གསལ༔ ཞེས་པས༔ དབྱིངས་རིག་གཉིས་མེད་བདལ་ཁྱབ་སྟོང་པ་ཆེན་པོའི་མཁའ་དབྱིངས་སུ༔ སྤང་བྱ་
དང་གཉེན་པོར་འཛིན་པའི་ཆོས་ཅན་ཟད་བྱེད་བློ་འདས་སྤྲོས་པའི་མཐའ་ཐམས་ཅད་དང་བྲལ་བ་དུས་གསུམ་གྱི་སངས་རྒྱས་ཐམས་ཅད་བསྐྱེད་པའི་ཡུམ་ཤེར་ཕྱིན་མ་དཔལ་གསང་བ་ཡེ་ཤེས་ཀྱི་མཁའ་འགྲོ་
ཀུན་བཟང་རྡོ་རྗེ་རལ་ཅིག་མ་དང་ཟུང་དུ་འཇུག་པའི་སྟོང་གཟུགས་ཕྱག་རྒྱར་ལེན་པ་ནི་ཀ་དག་དང་༔ དབྱིངས་ཀྱི་མཉམ་བཞག་ལས་མ་གཡོས་བཞིན་དུ༔ སྣང་བཞི་ལྷུན་གྱིས་གྲུབ་པའི་ཡེ་རྫོགས་

འུའུའུ༔ ༔མངོན་སུམ་གྱི་རྩལ་སྣང་དྭངས་མ་འོད་ཀྱི་རྩ་ནས་མིག་གི་སྒོ་ནས་ཐོན་ཏེ༔ ཐིག་ལེ་སྟོང་སྒྲོན་དུ་སྣང་བ་ཞི་ཁྲོའི་སྐུར་སྨིན་པ༔ མངོན་སུམ་དུ་ལམ་མེ་བ་ཉིད་རྟག་པར་རྒྱུན་དུ་འཕེལ་
འགྲིབ་མེད་པ་སྣང་བ་བཞིའི་དོན་རྫོགས་ལ་མཐར་ཕྱིན་པའི་སྐུ་མཆོག་ཏུ་བརྙེས་པ་དེ་ལ་གུས་པ་ཆེན་པོས་ཉེ་བར་ལེན་པ་ནས༔ ཕྱག་འཚལ་བའོ༔ དེ་ལྟ་བུའི་བདེ་བ་ཆེན་པོ་དང་༔ ཤེས་རབ་དོན་
དམ་འོད་གསལ་གཉིས་དབྱེར་མེད་པ་ཟུང་དུ་འཇུག་པའི་རིག་པ་སྟོང་གསལ་ཟང་ཐལ་བ་ཉིད་དང་པོའི་སངས་རྒྱས་རང་མཉམ་པར་སྦྱོར་བ་ནི༔ ཡེ་ཤེས་ལྷ་སྐུ་རྡོ་རྗེ་སེམས་དཔའ་སྐུ་གསུང་ཐུགས་སུ་
གྲུབ་མེད་དབྱེར་མེད་པ་ཡེ་ཤེས་ལྔའི་བདག་ཉིད་དེ་ལུས་ཅན་ཀུན་གྱི་སྙིང་ལ་རྟག་ཏུ་གནས་པའི་སྲོག་གི་སྟོང་ཉིད་ནི༔ ཐིག་ལེ་རྣམ་པ་ལྔར་ཡོད་དེ༔ གནས་པའི་སྲོག་བཏགས་པའི་སྲོག༔ འཁྲུལ་པའི་
སྲོག༔ མི་འགྱུར་བའི་སྲོག༔ ལྔ་པོ་དེ་དག་ཀྱང་༔ ཨོཾ་བཛྲ་ས་ཏྭ་ཞེས་པའི་དོན་ཏེ༔ ཧཱུྃ་ཡེ་ཤེས་ལྔའི་བདག་ཉིད་དམ༔ མི་ཤིགས་པའི་ཐིག་ལེ་དྭངས་མ་ལྔ་ལྡན་གྱི་ཚུལ་དུ་སྙིང་དབུས་སུ་གནས་པ་

ནི༔ བཤད་རྒྱུད་རྡོ་རྗེ་ཕྲེང་བ་ལས༔ སྙིང་གི་པདྨའི་སྦུབས་ཀྱི་མཁའ༔ ཡེ་ཤེས་རྡོ་རྗེ་རྟག་ཏུ་གནས༔ གཙོ་བོ་ཆེན་པོ་མི་སྐྱོད་པ༔ ཞེས་པས་གསུངས་དོན་དེ་ལྟ་བུ་ཉམས་སུ་ལེན་པ་ནི༔ ཨེ་མ་ཧོ་
ནི༔ སྒོམ་གྱིས་རྨད་དུ་བྱུང་བ་དེ་རྣམ་ཤེས་ཀྱིས་མི་བསྒོམས་ལ༔ ཡེ་ཤེས་ཀྱིས་ལེགས་པར་བསྒོམས་པའི་རླུང་གིས་གཞོན་པ་ཅན་དང་ལྷན་ཅིག་པའི་དོན་ནོ༔ མདའ་ལྔ་ཞེས་པ་རྩ་བའི་རླུང་ལྔ༔
སྙིང་དབུས་ཀྱི་ཐིག་ལེ་ལ་རབ་ཏུ་ཞུ་ཞིང་ཐིམ་པས༔ ལམ་གྱི་གྲོགས་སུ་སོང་བས༔ འོད་ལྔ་ཡིད་མཁའ་སྟོང་ཞིང་དྭངས་མའི་དབྱིངས་སུ་ཤར་བས་ལས་ཀྱི་རླུང་ལྔ་ཀུན་ནས་ཟད་པར་བྱེད་པའི་གནད༔ 
སྤྲུལ་པ་སྐུའི་བཞུགས་སྟངས་ཀྱིས་སྒོ་ལྔ་མ་བཅོས་དྲང་པོར་བསྲངས་ཏེ༔ སྲིད་པའི་རྒྱ་མཚོའི་གཏིང་ནས་སྐེམ་པར་བྱེད་པ་དེ་ཐབས་གང་གིས་བྱེད་ན༔ འདོད་ཡོན་ལ་ཆགས་པ་ལམ་དུ་བྱས་པས༔
དུག་ལྔ་མ་སྤངས་ཡེ་ཤེས་ལྔར་ངེས་པར་བྱེད་པ་སྟེ༔ ཕྱི་ནང་གིས་གནད་ཡེ་ཤེས་ལས་ཀྱི་ཕྱག་རྒྱ་དང་མཉམ་པར་སྦྱར་བ་དང་༔ དེ་དག་བོགས་འདོན་ཞིང་གེགས་སེལ་བའི་ཐབས༔ འབར་བའི་བདེ་

འུའུའུ༔ ༔བ༔ གཡོ་བའི་བདེ་བ༔ བརྟན་པའི་བདེ་བའམ༔ རྣམ་པ་གསུམ་ནི་ལམ་གཏུམ་མོའི་རྣལ་འབྱོར་གྱིས་ལུས་ལ་གནད་དུ་བསྣུན་པས༔ ལྷ་མི་ལ་སོགས་པའི་རྒྱུད་ལྔའི་བདག་པོ་
བདེན་འཛིན་ལྷན་སྐྱེས་ཀྱི་མ་རིག་པ་ལས་གྲོལ་བར་གྱུར་ཏེ༔ ཟབ་མོ་ཐབས་ཀྱིས་ཚུལ་གང་གིས་ན༔ ལུས་ཀྱིས་བྱེད་ཅིང་འཁྲུལ་འཁོར་གྱིས་གནད་ཀྱིས་ལུས་དྲང་བོར་རྩ་དྲང་༔ དེའི་ངག་རླུང་
གཉིས་པོ་དྲང་པོར་མན་ངག་ལྡན་པར་བསྲངས་ཏེ༔ རོ་རྐྱང་ཉི་ཟླའི་རླུང་གིས་རྒྱུ་བ་གཉིས་ལྟེ་བར་སུམ་མདོའི་གནས་སུ་བསྟིམས་པས་རྒྱུ་རྐྱེན་རྟེན་འབྲེལ་གྱི་དབང་གིས་གཏུམ་མོའི་མེ་མཚན་ཉིད་བཞི་
ལྡན་འབར་བས་སྤྱི་བོའི་ཧཾ་ཡིག་ཞུ་ནས༔ དྷུ་ཏིའི་ལམ་ན་འབབ་པ་ལ༔ ལས་སྤྱི་མགྲིན་སྙིང་ཁ་ལྟེ་གསང་སོགས་ལུས་ཀྱི་ནང་དང་བ་སྤུའི་བུ་ག་ཐམས་ཅད་བྱང་སེམས་འོད་སྣང་དམར་འོད་ཀྱིས་རྣམ་
པས་གང་བ་ལས༔ ཞུ་བདེའི་ལྷན་སྐྱེས་ཀྱི་བདེ་བ་སྐྱེད་ནུས་པ་ཉིད་དང་༔ དེ་ཉིད་ཀྱིས་བོགས་འདོན་པ་རང་ལུས་ཐབས་ལྡན་གྱིས་ཡིད་རིག་མར་ཞུགས་པའམ༔ རླུང་གནད་དང་ལྡན་པའི་གཞན་ལུས་

ལ་བརྟེན་ཀྱང་རུང་སྟེ༔ རྒྱུད་ལས༔ འདོད་ཆགས་ལ་སོགས་པས་མཉམ་པའི་བདེ་བ་རྣལ་འབྱོར་པའི་ལུས་ལ་སྟེར་ཏེ༔ རྣལ་འབྱོར་ལ་ཞེན་པས༔ ཐབས་ཤེས་བྱིན་གྱིས་བརླབས་ནས་སྙོམས་པར་
ཞུགས་པས༔ ཡས་བབ་ཀྱི་དགའ་བ་བཞིའི་མཐར་སྣང་མཆེད་ཐོབ་གསུམ་དོན་གྱི་འོད་གསལ་དང་བཅས་པའོ༔ སྟོང་པ་བཞི་སོགས་གང་ཡང་རུང་བ་ལ་མཉམ་པར་ཡུན་རིང་བར་བཞག་པའི་མཐར༔
ཡིད་ངོར་རྫོགས་རིམ་གྱི་ལྷའི་སྐུར་ལངས་པ་ནི༔ དཔེ་མེ་ལོང་གི་གཟུགས་བརྙན་དང་འདྲ་བའི་རང་གི་རིག་པ་སྟོང་གཟུགས་རྡུལ་ཕྲ་རགས་ཀྱི་ཆོས་ཉིད་ལས་འདས་པའི་ལྷའི་སྐུ་ཧེ་རུ་ཀ་ཡབ་ཡུམ་ཤར་
བ་དེ་ཉིད་ལྷན་ཅིག་སྐྱེས་པའི་བདེ་བའི་གཟུགས་བརྙན་ངེས་པས་ནས༔ བདེ་སྟོང་གིས་ལྷའི་སྐུ་ཡང་ཡིན་པས་ནས༔ དེ་ལྟར་རང་བྱིན་གྱིས་བརླབས་པའི་རིམ་པ་བསྒོམས་པའི་སྟོབས་ཀྱིས་གཟུང་བྱའི་
སེམས་ཀྱི་སྣང་ཡུལ་དག་པ་བདེ་བ་ཆེན་པོ་དང་༔ ལུས་ཅན་དེར་འཛིན་པའི་བདེན་ཞེན་གྱི་ཤེས་པ་དག་པས༔ རིག་པ་དྲི་མ་མེད་པ་གཉིས་གདོད་མ་ནས་ཟུང་དུ་འཇུག་པའི་སྙིང་དབུས་མི་ཤིགས་པའི་

འུའུའུ༔ ༔ཐིག་ལེ་ཆེན་པོའི་གནས་སུ་བསྐྱལ་བའོ༔ དེ་ལ་བདེན་གཉིས་ཀྱང་ཚང་སྟེ་དབྱིངས་རིགས་ཀྱི་མདངས་ཡུལ་གཤིས་སྣ་ཚོགས་པ༔ ཐིག་ལེ་ཐིག་ཕྲན་རྡོ་རྗེ་ལུ་གུ་རྒྱུད་ལ་སྟོང་གཟུགས་
ལྷའི་སྐུ་རིགས་མདངས་ཀྱི་མཚན་ཉིད་དུ་གསལ་བ་ཀུན་རྫོབ་ཀྱི་བདེན་པ༔ རྟགས་ནི་རང་བྱུང་གི་རིག་པའི་རང་བཞིན་ལས་གཞན་དུ་མ་གྲུབ་པ་ན༔ དོན་དམ་པའི་བདེན་པ་གཉིས༔ གཉིས་པ་དེ་ཡང་
རང་བཞིན་སྟོང་ཉིད་ཀྱི་ངོ་བོར་འཛིན་མེད་དུ་བཞག་པ་ནི༔ མིག་གཉིས་མི་ཟུམ་པར་ཕྱེ་ལ༔ གཡོ་མེད་དུ་ཡིད་མཁའ་ཤིན་ཏུ་དྭངས་པ་ལ་བལྟས་པས་ན༔ ཐིག་ལེ་ཆེན་པོ་འོད་ལྔའི་འོད་ཟེར་འབར་བའི་
དབུས་སུ༔ ཀུན་བཟང་རིགས་ལྔ་ཡབ་ཡུམ་སོགས་ཞི་ཁྲོའི་དཀྱིལ་འཁོར་རྫོགས་པར་གསལ་བ་མཐོང་བར་འགྱུར་ཏེ༔ ཕྱག་རྡོར་བསྟོད་འགྲེལ་ལས༔ སྒྲིབ་པ་ཐམས་ཅད་དང་བྲལ་བ་པྲ་ཏི་སོ་ན་ལྟ་
བུའི་ཕྱག་རྒྱ་ཆེན་པོ་འབར་ཞིང་༔ སངས་རྒྱས་ཀྱི་ཞིང་མཐའ་ཡས་ཤིང་འོད་ཟེར་གྱི་སྤྲིན་འཕྲོ་བའི་འོད་ཀྱི་དཀྱིལ་འཁོར་རྣམ་པར་མཛེས་པ་ཅན་ཞེས་དང་༔ ཡེ་ཤེས་ཐིག་ལེ་ལས་ཀྱང་༔ མཆོག་གི་ནམ་

མཁའི་གནས་ན་བཞུགས༔ ཞེས་སོ༔ དེ་ལྟ་བུ་ནི༔ ཕྱི་རོལ་དང་༔ ནམ་མཁའ་དང་༔ ནང་དུ་རང་གི་ལུས་ལའང་མཐོང་སྟེ༔ པདྨོ་ཅན་ལ་རྣམ་པ་ཐམས་ཅད་དང་ལྡན་པའི་སྟོང་པ་ཉིད་ཀྱི་གཟུགས་ནི་
ནམ་མཁའ་ལ་མཐོང་ཞིང་ནང་དུ་ཡིད་ཀྱི་དབང་བོས་ཀྱང་དེ་བཞིན་དུ་མཐོང་༔ ཞེས་སོ༔ དོན་འདིའི་སྟོང་རིག་གསལ་གསུམ་གནས་ལུགས་བཞུགས་ཚུལ་དང་མཐུན་པར་ཉམས་སུ་ཚུལ་བཞིན་དུ་
བླངས་པ་ནི༔ བདུན་ཕྲག་གསུམ་ནས་འཁོར་བར་མི་ལྡོག་པའི་རྟགས་དང་མཚན་ཉིད་ཀྱི་ཡི་གེ་ནས་ཇི་ལྟར་བསྟན་པ་བཞིན་མངོན་དུ་གྱུར་པས༔ དེའི་ཚེ་སོ་སྐྱེས་དང་བྱང་སེམས་གཉིས་ཀྱང་ལམ་གྱི་
སྤང་བླངས་ཀྱི་འཇུག་ངོགས་འོད་གསལ་སྣ་ཚོགས་སུ་བསྟན་ཀྱང་གཞི་འབྲས་དབྱེར་མེད་ཀྱིས་ཉེ་བར་ལེན་པ་ལ་བརྟེན་ནས༔ སྔགས་སྡོམ་དུ་གོ་འཕོས་ནས་ལུས་ངག་ཡིད་གསུམ་རྡོ་རྗེ་གསུམ་དུ་རྣམ་
པར་དག་པས༔ སྐྱེ་དང་འཆི་བ་གཉིས་ཀྱི་མིང་ཟད་རིག་པ་ལ་དབང་འབྱོར་བས༔ སྐུ་དང་ཡེ་ཤེས་གཉིས་མེད་མིང་མ་ལུས་པ་རང་ཉིད་ཀྱི་འབྲས་བུ་ཡེ་རྫོགས་མངོན་དུ་ཐོབ་པར་འགྱུར་རོ༔ ལྷག་མ་

འུའུའུ༔ ༔གཞན་དག་ནི་གོ་སླ་བར་སྣང་བས་སོ༔ རང་བཞིན་གྱིས་བརྗོད་པས༔ དོན་བརྡ་དོན་མང་པོས་ཉེ་བར་བཅིངས་པ་རྣམས་ཅུང་ཟད་བཀྲོལ་བ་ལ༔ ཆོས་བདག་མཁའ་འགྲོའི་ཚོགས་ལ་
བཟོད་པ་དམ་པར་གསོལ་ཞིང་དངོས་གྲུབ་མྱུར་དུ་བསྩལ་དུ་གསོལ༔ རྒྱལ་བ་རྣམས་ཀྱི་ཆོས་སྒྲ་ཐུགས་ནི་མཁར་ལྟར་སྤྲོས་པའི་མཚན་མ་ཀུན་ལས་རྣམ་གྲོལ་ཡང་དག་བདེ་བའི་དངོས་གང་དཔེ་དང་
བྲལ་ཞིང་མཉམ་པར་སོ་སོར་རང་གིས་རིག་བྱ་བ༔ དེ་ལྟ་ནའང་མཁའ་ལ་དབང་པོའི་གཞུ་དང་ཆུ་གཏེར་ཆེ་ལས་རླབས་ཀྱིས་འཁོར་ལོ་རྩིབས་བཞི་མཐའ་དག་གདུལ་བྱའི་སེམས་དཔའི་དབྱེར་བས་
གཟུགས་སྐུའི་སྣང་བ་སྤྱིར་ཡང་སྐུ་དང་སྟོན་པ་ཉིད༔ ལྷའི་གསུང་དང་བརྡ་ལྟར་རྟོག་པ་མེད་བཞིན་དབྱངས་གསལ་ལང་ཚོ་རབ་རྒྱས་ཚིག་གིས་སྒྲ་ཡི་སྦྱོར་བའི་དབྱངས་ལྟར་ཆོས་བསྟན་པ་ཡང་འདི་ན་
འགྲོ་བ་རྣམས་ཀྱི་བདེ་བའི་ལམ་སྟེགས་གཅིག་པུ་ཉིད་གྱུར་བ༔ བརྟན་གཡོ་ཀུན་ལ་ཡོན་ཏན་ཁྱབ་ཅིང་ཀུན་གྱི་རང་བཞིན་ཉིད་དུ་རྗེས་འཇུག་ཤིན་ཏུ་རྟོགས་པར་དཀའ་བའི་ལྷན་ཅིག་སྐྱེས་པའི་ཡེ་ཤེས་

མཆོག་བརྡའི་ཉེ་བར་སྟོན་པ་འདི་ནི་ཨེ་མ་ཧོ་ཞེས་མཆོག་ཏུ་ཉེ་བར་ལེན་པར་བྱོས༔ ཟབ་མོའི་ཆོས་ཚུལ་འདི་འདྲ་རང་སྟོབས་བློའི་འཇུག་པ་ཞན་ཡང་པདྨ་འབྱུང་གནས་དྲི་མེད་མཁྱེན་བརྩེའི་འཕྲིན་ལས་
སྨོན་ལམ་དབང་གིས་སྣ་ཚོགས་རང་གྲོལ་བདག་གིས་ཉེ་བར་ཐུབ་བསྟན་རྡོ་རྗེ་བྲག་ཏུ་སྦྱར་བའོ༔ མངྒ་ལཾ༔ ལྷུན་འགྲུབ་ཡེ་ཤེས་དབང་གི་ཕྲེང་བ་འདི་ལས་གཞན་པའི་ཆོས་མཆོག་པདྨ་རཱ་ག་ཞིག་ཡོད་བ་དྷརྨ་རྟར་ཁྱོད་ཆོས་ཅན༔ ཨོ་རྒྱན་ཆེན་པོ་དང་
སྤྲུལ་བའི་གཏེར་སྟོན་ལས་ལྷག་བ་ཞིག་ཡིན་པར་ཐལ༔ ཨོ་རྒྱན་ཡབ་སྲས་ཀྱིས་བཀའ་སྲུང་ཆོ་གའི་འོག་ན་ཐེམ་བྱང་ལས༔ མ་བུ་གསུམ་བསྟན་པ་ཡིན་པའི་ཕྱིར་རོ༔ སྤང་ཀླུང་ཆེན་པས་སྨྲས་སོ༔ ༼འདིར་རྫོགས་རིམ་གསུམ་ཀའི་སྙིང་པོ་རྩ་གསུམ་པདྨ་རཱ་ག་འདི་ཁོ་རང་ཡིན་རྗེས་
སུ་འདི་འོག་ཐུགས་བསྒྲུབ་གསང་འདུས་བླ་མེད་རྩ་གསུམ་འདུས་པའི་བསྐྱེད་རྫོགས་ཡི་གེ་མེད་པའི་ལྷུན་འགྲུབ་ཡེ་ཤེས་དབང་གི་ཕྲེང་བ་ཡོད༽

༄༅།   །ཕུང་སྲི་ནག་མོའི་ལས་མཐའ་སྨ་འབེབས་བཞུགས་སོ༔

༄༅། །འུའུའུ༔ ཕུང་སྲི་ནག་མོ་མདོག་ནག་གཅེར་བུ་མིག་དམར་བ༔ མཆེ་བ་གཙིགས་ཤིང་སྐྲ་བརྗེས་པ་ཁ་ནས་ནད་ཡམས་སྣ་ཚོགས་སྐྱུགས་ཤིང་༔ ཤང་འཕང་ན་སྦྲུལ་སྣ་ལྔ་
འཛག་པ༔ ལག་པ་གཡས་པས་སྐྱ་བའི་མགོ་ལ་རྡོ་རྗེ་དང་༔ གཡོན་པས་དབྱུག་པའི་མགོ་ལྕགས་ཁྱུ་དང་༔ ཕག་ནག་ཞོན་པ་གཅིག༔ གྲོ་ག་ལམ་ཤོག་གུ་དག་ལ་མཚལ་གྱིས་བྲེས་ལ༔ དེའི་སྙིང་ཁར་ཕུང་ཤིག་གི་
སྔགས་འདི་བཀོད་ལ༔ ཨོཾ་བྷུར་མོ་བྷུར་མོ་དགྲ་ལ་ཡཱ༔ སྲིག་ཚིག་སྲིག་ཚིག་དགྲ་ལ་ཡཱ༔ མེད་པར་གྱིས་ཤིག་མེད་པར་གྱིས་ཤིག་དགྲ་ལ་ཡཱ༔ གཏུབ་ཅིག་གཏུབ་ཅིག་དགྲ་ལ་ཡཱ༔ བརླག་
པར་གྱིས་ཤིག་བརླག་པར་གྱིས་ཤིག་དགྲ་ལ་ཡཱ༔ སོད་ཅིག་སོད་ཅིག་དགྲ་ལ་ཡཱ༔ རྡུལ་ཏུ་གཏོར་ཅིག་རྡུལ་ཏུ་གཏོར་ཅིག་དགྲ་ལ་ཡཱ༔ ཁྱེར་ཅིག་ཁྱེར་ཅིག་དགྲ་ལ་ཡཱ༔ ལས་མྱུར་གྱིས་ཤིག་
ལས་མྱུར་གྱིས་ཤིག་དགྲ་ལ་ཡཱ༔ ཅེས་དམོད་ཚིག་སྣ་ཚོགས་པ་བྲིས་ཤིང་མིག་མོག་ཐམས་ཅད་གྱེན་ལ་བསྟན་སྟེ་གྲི༔ བག་ཟན་མི་ཆུང་གི་ལྟེ་བར་གིཞུག་ལ༔ ཕྱི་ལ་ཡུག་སའི་ཞབས་མས་དྲིལ༔ དེའི་ཕྱི་ལ་མཛེ་ཐོད་བཅིངས་༔ དེའི་ཕྱིར་རེ་བས་དྲིལ༔ གཏོར་ཆུང་གཅིག་ལ་རྩ་སྔགས་

༄༅། །ཀྱི་ཁཱ་ཧི་ཕུལ་ནས༔ ཟླ་བའི་གཞུག་ལ་མནན་སྟེ༔ དགྲ་བོའི་ནང་དུ་ཁ་བསྟན་ཅིང་སྦས་ནས་འདི་སྐད་བརྗོད༔ ཀྱེེ༔ ཕུང་སྲི་ནག་མོ་མཐུ་ཆེན་ཁྱོད༔ དམ་ཉམས་དགྲ་བོ་ཆེ་གེ་འདི༔ ཁྱོད་ཀྱིས་ཟས་ཀྱི་སྐལ་
བར་གཏད༔ འདིར་བཞུགས་ཤ་ཟོ་ཁྲག་ལ་འཐུང་༔ རུས་པ་ཆོག་ལ་ཁ་མུར་གྱིས༔ དགྲ་བོ་ཆེ་གེ་མོ་འདིའི་མི་ནོར་ཟས་གསུམ་འཁོར་བཅས་རྩད་ནས་ཆོད༔ དྲུང་ནས་ཕྱུང་ཅིག༔
མེད་པར་གྱིས་ཤིག༔ ང་མ་ཉེས་སོ༔ ཆེ་གེ་མོ་འདི་ཉེས་སོ༔ དགྲ་བོ་ཆེ་གེ་འཁོར་བཅས་རླུང་ལ་བསྐྱུར་ཅིག རྗེས་མེད་དུ་བསྒྱུར་ཅིག༔ མཐུ་དང་ནུས་པ་ཅི་སྣང་ལྟའོ༔ ཟླ་
བར་མ་བཞག་ལ་ཞག་དུས་ལ་སྒྲོལ་ཅིག༔ ལས་རྣམས་ཞག་དུས་ལས་མ་འདའ་བར་མྱུར་དུ་གྱིས་ཤིག༔ ས་མ་ཡ༔ དེ་སྐད་ལན་གསུམ་བརྗོད༔ དགྲ་ལ་ཕུང་བ་སྣ་ཚོགས་འོང་བར་ཐེ་ཚོམ་མེད༔ ས་མ་ཡཱ ཁྠཾ༔ སོ་ཕག་ཤིག༔

༄༅། །རྫས་སྲུང་ནག་པོ་ཀུན་ཐུབ་བཞུགས་སོ༔

༄༅། །འུ་འུ་འུ༔ རྟ་འགྲིན་དབང་གི་ལྷ་ལ་ཕྱག་འཚལ་ལོ༔ སློབ་དཔོན་པདྨ་འབྱུང་གནས་ཀྱིས༔ ལྔ་བརྒྱ་དུས་ཀྱི་ཐ་མ་ལ༔ མི་རྣམས་ཚེ་ཐུང་ལོངས་སྤྱོད་དབུལ༔ ལྷ་སྲིན་སྡེ་
བརྒྱད་ཁ་མཆུར་བས༔ ནད་དང་མཚོན་གྱི་བསྐལ་པ་འཁྲུག༔ ཁྱད་པར་འབྲུམ་ནད་ཁྲག་ནད་དང་༔ བལ་ནད་མཆིན་པ་འཁྲུག་པ་ལ༔ སྲུང་བའི་མཆོག་གྱུར་ཁྱད་པར་འཛིན༔ མངའ་
བདག་ཉིད་ལ་གདམས་པའོ༔ གླ་རྩི་གུ་གུལ་རྟ་བོན་གསུམ༔ བཙན་དུག་ཤིང་ཀུན་བུལ་ཐོག་གསུམ༔ མུ་ཟི་སྤྲུ་ནག་སྒོག་སྐྱ་གསུམ༔ དྲི་ཆེན་དྲི་ཆུ་ཡུང་དཀར་གསུམ༔ ཚིལ་ཆེན་
ཐིག་ལེ་ཁྱི་ལུད་གསུམ༔ ཐང་ཁྲོམ་ཐར་ནུ་རེ་ལྕག་གསུམ༔ མཆན། འདིར་རྫས་སྣ་གསུམ་མ་ཚངས་༔ དྲག་པོའི་རྫས་སྣ་ཉི་ཤུ་གཅིག༔ ལེགས་སྦྱར་བདག་གི་ལུས་ལ་བཅངས་༔ སྡེ་
བརྒྱད་འཁྲུག་ཀྱང་ཉམ་ང་མེད༔ ནད་རིགས་ཀུན་དང་འགོ་བའི་ནད༔ མཛེ་དང་ས་བདག་ཀླུ་གཉན་དང་༔ ཁྱད་པར་འབྲུམ་ནད་སྲུང་བའི་མཆོག༔ རྫས་སྲུང་ནག་པོ་ཀུན་ཐུབ་རྒྱལ༔

༄༅། །སྔོན་ཆད་ཁ་རུ་མ་སོང་བས༔ མངའ་བདག་ཉིད་ཀྱི་སྐུ་སྲུང་མཛོད༔ ཅེས་གདམས་པའོ༔ གཏད་རྒྱ༔ ཨོཾ་ཤ་མ་ནེ་ཤ་མ་ནེ་ཡ་མ་སྭཱ་ཧཱ༔ ཞེས་རྫས་ལ་བཏབ་པར་བྱའོ༔
ས་མ་ཡཱ༔ རྒྱ་རྒྱ་རྒྱ༔ མངྒ་ལཾ༔
འུ་འུ་འུ༔ མཚོན་སྲུང་རྡོ་རྗེའི་གོ་ཁྲབ༔ མ་འོངས་དུས་ནས་ད་ལྟའི་ཆོས་གསལ་དང་༔ བདག་གི་གྲོགས་ལྔ་རྗེ་འབངས་འཁོར་བཅས་རྣམས༔ མ་གྱུར་འགྲོ་ལ་ཤིན་ཏུ་བརྩེ་བ་དང་༔ ཁྱད་
པར་མ་འོངས་བོད་ཀྱི་འགྲོ་བ་རྣམས༔ ཐབས་ཀྱིས་འདུལ་ཕྱིར་ལན་གཅིག་མ་ཡིན་པར༔ མཁའ་ལ་ཉི་ཟླ་ཡང་ཡང་འཆར་དང་མཚུངས༔ ཁྱད་པར་པ་གོར་བེ་རོ་ཙ་ན་ཁྱོད༔ ང་དང་
མཚུངས་པའི་སྤྲུལ་པ་དཔག་མེད་འགྱེད༔ དུས་མཐར་བཞི་བཅུ་ཁ་རལ་མཚོན་དུག་དུས༔ འོད་ཟེར་མིང་ཅན་དེ་ལ་མཐོ་འཚམས་ཡོང་༔ དེ་དུས་གཞན་ལས་ཁྱད་འཕགས་མན་ངག་སྐོར༔

དུས་གནད་མ་གཏོགས་སྙིང་ནས་དམ་དུ་སྦོས༔ ཀུན་ལ་མ་སྟེར་གསེར་སྲང་རེ་དང་བརྗེས༔ འབྲི་དུས་ངག་ཏུ་མ་ལེན་ཡིད་དུ་གཅེས༔ གོང་འོག་འགྲིག་པའི་ཆ་སྙོམས་འཇུག་ལྷག་ཏུ༔ རང་
སྔགས་བརྒྱ་རྩ་ཚན་དམར་ཟངས་ཀྱིས་དྲིལ༔ དུས་ངན་མཚོན་གྱིས་སྲོག་ལ་དོ་རེ་སྐན༔ འཇིགས་སྐྱོབ་རྡོ་རྗེ་གོ་ཁྲབ་ཞེས་པར་གྲགས༔ ས་མ་ཡཱ༔ རྒྱ་རྒྱ་རྒྱ༔ ཨ་ཐི༔ ཀུབརཀུབར༔
བཛྲཀུབར༔ བཛྲཔའདུ༔ འདུསུརའདུབར༔ ཨེཀནིནཔིའདོམརིགཨེ༔ ཁེགྟའུན༔ ཨོཀཀལེནཏིགློཧབྷིཁཤནརྟིཿ རྡརཿ རྡརསྦནཐུཏིནསྦརནཕུཏྲིགློཧནབིཛིཏིར རཀྵཀེརེ
ཧནམནཏསྦིརཿ ཕུཏྲེཨཱགྷབྷཕུསྦིར༔ ཧནམནཏ༔ ཏིརིཤགགིཏིསྦབུ་སྦིར༔ ཧ་མན ཏབྷིར༔ སྟབུབྷིརཧམན༔ ཏིརཤགཏི༔ ཨཐི༔

འུ་འུ་འུ༔   ༔རིགས་བཞི་སྦས་པ་མངོན་པར་གསལ་བའི་སྒྲོན་མེ་བཞུགས་པ་ལགས་སོ༔

འུའུའུ༔ ༔གསུམ་པ་མི་རིགས་ཁྱད་པར་ནི༔ རྒྱལ་རིགས་རྗེའུ་རིགས་དམངས་ཀྱི་རིགས༔ དེ་བཞིན་བྲམ་ཟེ་གདོལ་པའི་རིགས༔ འབྱུང་བ་ལྔ་ཡི་རིགས་ལ་འོང་༔
ནམ་མཁའ་རླུང་མེ་ཆུ་ས་སྟེ༔ རྒྱལ་རིགས་བློ་ཡངས་ཚིག་ཆད་བརྟན༔ སེམས་བཟང་གཡོ་སྒྱུ་ཟོལ་ཟོག་མེད༔ ངང་རིར་རྒྱུད་འབོལ་གཏོང་ཕོད་ཆེ༔ དམ་ཚིག་ལ་གནས་
ཡ་རབས་ཚང་༔ བློ་མྱུར་སེར་སྣ་བསོག་བསྐྲུན་མཁས༔ གདོང་ལྟར་ནན་ཏན་སྤྱོད་པ་ཞིབ༔ ཕྱི་ཐག་རིང་ལ་དམ་ཚིག་ལྡན༔ དམངས་རིགས་བློ་བརྟན་ལེ་ལོ་ཆེ༔ བྱ་བ་མི་
བཟོད་སྤྱོད་པ་ཅིང་༔ ཆད་བརྩོན་བཞིན་ལ་འགྱུར་བ་མེད༔ ཁོག་ཡངས་འཛིན་ཆགས་ཆེ་བ་ལཿ བྲམ་ཟེ་ཁ་མང་ཤེས་པ་ཡང་༔ བློ་རྒོད་ཁྲོ་གཏུམ་གཙང་སྦྲ་ཆེ༔ འགྱུར་ལྡོག་

འུའུའུ༔ ༔སྐྱོན་ཞིང་ཉོན་མོངས་རགས༔ འགྲོགས་དཀའ་ལུས་བྲལ་གཡེང་བ་ཆེ༔ གདོལ་པ་ངམ་ནག་ཤེས་པ་ལྕི༔ གཤིས་གྱོང་ངག་ཉུང་བསམ་པ་ནག༔ རང་མཚང་སྡོམ་ཞིང་གཞན་
མཚངས་འདུ༔ བློ་སྟོབས་ཆེ་ལ་སྦྱོར་བ་རྩུབ༔ འབྱུང་བ་ནམ་མཁའི་མི་རིགས་ནི༔ བློ་ཡངས་ཟུང་ཐུབ་ཤེས་པ་གྱོང་༔ མདོག་སྔོ་བཀོལ་དཀའ་སྨྲ་བ་ཉུང་༔ སྤྱོད་པ་དལ་ཞིང་ལྷོད་ཡངས་ཆེ༔ འབྱུང་
བ་ནམ་མཁའི་མི་རིགས་ནི༔ བློ་ཡངས་ཟུང་ཐུབ་ཤེས་པ་གྱོང་༔ མདོག་སྔོ་བཀོལ་བཀའ་སྒྲ་བ་ཉུང་༔ སྤྱོད་པ་དལ་ཞིང་ལྷོ་ཡངས་ཆེ༔

འུ་འུ་འུ༔  ༔དྲག་སྒྲུབ་གནམ་ལྕགས་མེ་འབར་གདུག་པ་ཀུན་འཇོམས་བཞུགས་པའི་གོ་དོན་གསོལ་ལགས༔

འུའུའུ༔ ༔ཨེ་མ་ཧོ༔ ཐུགས་དམ་གསང་བའི་ལྷ་ལ་ཕྱག་འཚལ་ལོ༔ དབང་ཐོབ་དམ་ལྡན་སྒྲུབ་པ་པོས༔ སྐྱབས་འགྲོ་སེམས་བསྐྱེད་ཚོགས་བསགས་ལ༔ སྣང་སྲིད་དམར་འཇམ་འོད་དུ་བསྒོམ༔ དེ་ནས་སྐད་ཅིག་དྲན་
རྫོགས་སུ༔ རང་ཉིད་གནམ་ལྕགས་རྡོ་རྗེ་ནི༔ རི་རབ་བསྒྲེངས་པ་ལྟ་བུར་བསམ༔ དེ་ཡི་ལྟེ་བ་སྟོང་འཇམ་དབུས༔ རང་རིག་ཧཱུྃ་དམར་དཔག་ཚད་ཙམ༔ དྲག་པོ་འབྲུག་གི་སྒྲ་
ཆེན་སྒྲོག༔ ལྟེ་བའི་སྒོ་བརྒྱད་ཕྱི་རོལ་ཏུ༔ གནམ་ལྕགས་ངར་མའི་འཁོར་ལོ་ནི༔ རྩིབས་ཆེན་ལྕགས་ཀྱུ་ལྟ་བུར་འཁོར༔ ཡར་རྩེ་བརྒྱད་ལ་སྤྲུལ་པའི་ཁྱུང་༔ བདེ་གཤེགས་
བརྒྱད་ཀྱི་ངོ་བོར་འཕྲོ༔ གཟའ་བརྒྱད་སྙིང་ཀར་གཟུགས་ཅིང་གཟེར༔ མར་རྩེ་བརྒྱད་ལ་དུག་སྦྲུལ་བརྒྱད༔ སེམས་དཔའ་བརྒྱད་ཀྱི་ངོ་བོར་འཕྲོ༔ འགོང་བོ་བརྒྱད་ཀྱི་སྙིང་ལ་

འུའུའུ༔ ༔ཟ༔ རྣོ་དབལ་རྩེ་བརྒྱད་སྲོག་རྩ་གཅོད༔ ཡར་གྱི་དབུ་མའི་རྭ་ཅན་གྱིས༔ གནམ་ཐེལ་དཀར་པོའི་སྲོག་རྩ་གཅོད༔ ལྟེ་དབུས་ཧཱུྃ་གིས་གདན་ཞབས་སུ༔ བར་ཐིལ་ཁྲ་བོ་གཟིར་
ཅིང་འདུལ༔ མར་གྱི་དབུ་ལ་རྭ་ཅན་གྱི༔ ས་ཐིལ་ནག་པོའི་སྲོག་རྩ་གཅོད༔ འཁོར་ལོ་གཡོན་དུ་འཁོར་བ་ནི༔ དབལ་ཁ་སྡིག་པ་མགོ་དགུ་པ༔ སྡེ་བརྒྱད་ཕྱོགས་མཚམས་འགུག་ཅིང་གཅོད༔
བཛྲ་ཙིཏྟ་ཧཱུྃ༔ ཧཱུྃ་དམར་དག་ལ་ཧཱུྃ་བརྒྱད་སྤྲོས༔ རྩིབས་བརྒྱད་ནང་དུ་ཁྲོ་བོར་གྱུར༔ ཨོཾ་བཛྲ་ཡཀྵ་ཧཱུྃ༔ རི་རབ་ངོས་ལ་མེ་མཆེད་ལྟར༔ འུར་ཆེམས་འབྲུག་སྟོང་སྒྲ་ལྡན་པས༔ ཧཱུྃ་ཆེན་སྔགས་ཀྱི་
བསྙེན་པ་བྱ༔ ཧཱུྃ༔ སླར་ཡང་ཧཱུྃ་ལས་ཁྲོ་བོའི་རྒྱལ༔ དབང་དྲག་པདྨ་ཐོད་ཕྲེང་རྩལ༔ དམར་པོ་རྡོ་རྗེ་སྡིག་པ་འཛིན༔ དུར་ཁྲོད་ཆས་གསོལ་གར་དགུར་ལྡན༔ སྤྱི་གཙུག་སངས་རྒྱས་འོད་དཔག་
མེད༔ ཐུགས་ཀར་མཆོད་རྟེན་ཕྱག་རྡོར་གྱི༔ ཐུགས་ཀར་རྩེ་དགུ་གསེར་གྱི་མདོག༔ བུམ་ནང་ཟླ་སྟེང་ཧཱུཾ་མེ་འབར༔ སྤྲུལ་པ་ཁྱུང་སྡིག་ཁྲོ་བོ་འཕྲོས༔ དྲེགས་པ་ཀུན་འདུལ་གསང་སྔགས་བཟླས༔

ཨོཾ་ཨཱཿཧཱུྃ་ཨ་རྩིག་ནར་རྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཊ༔ ཨཱཿཧཱུྃ་ཧཱུྃ་ཕཊ༔ བཛྲ་གྷ་རུ་ཊ་ཡ་བྱད་མ་མ་ར་ཡ་ཕཊ༔ བརྒྱ་སྟོང་བཟླས་ཞིང་མཆོད་བསྟོད་བྱ༔ རྫོགས་རིམ་སྟོང་ཉིད་སྙིང་རྗེ་བསྒོམ༔ དགྲ་བགེགས་དམ་སྲི་ཕྱེ་
མར་འཐག༔ འདི་མེད་ཁོག་པའི་སྙིང་མེད་འདྲ༔ གཅེས་པར་ཚོངས་ཤིག་སྙིང་གི་བུ༔ དྲག་སྒྲུབ་ཀུན་གྱི་མཐར་ཐུག་བ༔ གནམ་ལྕགས་མེ་འབར་རྡོ་རྗེའི་བྲག་༔གདུག་པ་ཀུན་འཛོམས་འདི་ཁོ་ན༔ ཡང་གསང་སྙིང་གི་ག་བུར་སྦས༔ ལན་གཅིག་དུས་ཀྱི་ཐ་མ་ལ༔ ཆོས་བྱེད་པར་ཚོད་དབང་གྱུར་ནས༔ ཉོན་མོངས་
དབང་སོགས་ཐོས་བསམ་གཡེལ༔ རྨི་ལམ་འཁྲུགས་ཅིང་ལྷ་ཁང་དང་༔ བཙུན་པ་རྨིས་ན་སྡོམ་པ་འཆལ༔ དམ་ཚིག་ཁྱད་བསོད་ཚོང་ཁེ་བྱེད༔ གླུ་བྲོ་བཞད་དང་ནོར་ལ་བརྩི༔ ཤ་ཆང་སྲེད་ཅིང་འཁྲུག་པ་བརྩམས༔ གྲོས་ན་བློ་ཀུན་ལས་ངན་བརྩོན༔ ཤེས་རབ་བློ་ལྡན་སྙིང་རྗེ་ཅན༔ དེ་དུས་འདི་དང་འཕྲད་
གྱུར་ནས༔ བཟླས་པ་ཙམ་གྱིས་བར་ཆད་ཀུན༔ ཐུབ་པར་འགྱུར་གྱིས་ཕྱི་རབས་དོན༔ ཡང་གསང་དགོངས་པ་སྙིང་གི་གཏེར༔རིམ་གསུམ་དབུ་རྩེའི་སྟེང་ཁང་གི༔ ཡེ་ཤེས་ལྔ་ལྡན་རྣམ་སྣང་སྒྲོམ༔ གཏེར་ནས་གཏེར་དུ་བཅས་པ་འདི༔ ལས་ཅན་གཅིག་གི་དབལ་དུ་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་
རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཁྠཾ༔ གུ་བྱེ༔ འདི་ཁོ་ནའོ༔ འདི་ཁོ་ནའོ༔ དམ་མེད་ལ་གསང་རྒྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས༔ གྲོགས་རི་རིན་ཆེན་སྤུངས་པའི་མགུལ་ནས་གདན་དྲངས་པའི་ཤོག་སེར་ཞིང་སོར་བཞི་ཉུག་ཁྲུ་གང་བ་གཅིག་ལ་ཞལ་བཤུས་པའོ༔ མད་ལཾ༔

༄༅། །འུ་འུ་འུ༔ འདུན་བཤིག་ནག་པོ་བཟློག་མེད་བཞུགས་སོ༔

༄༅། ཤརྩ ཏ༨ ཕ་རོལ་གཞན་གྱིས་བསམ་སྦྱོར་ངན་བ་བྱེད་བ་དག་འདུན་གྲོས་ངན་པ་བསྒྱུར་བའི་གདམས་པ་ནི༔ རྫ་སའི་གའུ་ཟུར་གསུམ་པའི་ནང་དུ་བང་རིམ་གསུམ་བཏོད་
ཡོད༔ ཚད་སོར་བཞི་ལས་མི་ཆེ༔ སོ་མ་བཏང་བའི་ནང་དུ༔ འཁོར་ལོ་བསྣོལ་མ་གྲུ་གསུམ་པའི་ལྟེ་བར་ལིངྒ་བྲིས་པའི་ལྟེ་བར་ནྲྀ༔ དགྲ་གང་ཡིན་གྱི་མིང་རུས་བྲིས་པའི་མཐར་
དགྲ་བོ་འདི་ཞེས་བྱ་བས་བྱས་པའི་བསམ་སྦྱོར་འདུན་གྲོས་ངན་པ་ཤིག་ཤིག༔ མི་འགྲུབ་པར་གྱུར་ཅིག༔ འཇིག་པར་གྱུར་ཅིག༔ ཅེས་བྱ་བྲི༔ གྲུ་གསུམ་ཕྱིའི་མུ་ཁྱུད་ལ༔ ཧཡ
རལཝ༔ ཞེས་མགོ་ཕྱིར་བསྟན་པ་འགོད༔ ཟག་རྫས་རྙེད་ན་ལིང་ག་ལ་བྱུག༔ མ་རྙེད་ནའང་རུང་༔ སྣག་ཚ་ཤོག་གུ་རྫས་སོགས་གང་ལའང་རང་གི་དྲི་མ་ཁ་རླངས་མ་ཤོར་བར་བྱའོ༔
རྫས་མེ་ཏོག་ལྕེ་ཚ་སེར་པོ༔ སྤང་སྤོས་སྐུད་པ་སེར་པོ་ཕྱིར་ལོག་ཞུན་མ༔ གྲོ་ཡོས་རྣམས་སྟ་གོན་བྱའོ༔ སྐར་མ་བྲ་ཉེ་བྱ་མཆུའི་ཉི་མ༔ ཡང་ན་འཇིགས་ཉི་ཅན་སམ་གང་རུང་ལ་གཏད༔

༄༅། །ལིངྒ་འགུག་གཞུག་བྱ༔ ཆོས་སྐྱོང་དང་ལྷ་སྲུང་གཞི་བདག་ལ་ཆང་ཕུད་གཏོརཿ དཔང་འཇུག འཁོར་ལོ་ཟུར་གསུམ་ལྟེ་བའི་ནང་དུ་མེ་ཏོག༔ གྲོ་སྤང་ཡོས་རྣམས་
དུམ་རེ་གཞུག༔ སྐུད་སེར་གྱིས་བཅིངས་དམོད་མོ་བརྗོད༔ དེ་གའུའི་སྟེང་དུ་བཅུག༔ གཞི་བདག་ལ་ཆང་ཕུད་གཏོར༔ སྟེང་མེ་ཏོག་དང་གྲོ་ཡོས་ཀྱིས་བཀང་༔ ཡ་ག་བཅད་འགྲིག་
པར་བྱེད༔ དེ་ཡར་འཕྱུགས་མར་འཕྱུགས་མེད་པར་བྱས་ལ༔ ཡང་སྐུད་སེར་གྱི་རྒྱ་གྲམ་དུ་བཅིང་༔ རྗེས་སྔགས་འབྲུ་ལྔ་པོ་བརྒྱད་རེ་གདབ༔ མཆིལ་མ་མི་འདེབ་པར་ཧུས་
འདེབ་བོ༔ འཕྲེང་བ་ཕྱིར་བསྒྱུར༔ དེ་ནས་འབབ་ཆུ་དྲག་པོ་རང་ཡུལ་དུ་མི་ལྡོག་པའི་སར་ཕྱིན་ལ༔ གཏོར་མ་ཆ་གསུམ་བཤམས་པའི༔ གཅིག་ཡི་དམ་ཆོས་སྐྱོང་ལ་ལན་
བདུན་བསྔོ༔ གཅིག་ཟིན་པ་ཆུ་བདག་བཟློག་ལྷ་འདྲེ་ལ་བསྔོ༔ བསྒྱུར་བའི་འཕྲིན་ལས་ཕྱི་རོལ་པའི་བྱིན་རླབས་ལ་བཞག་གཞོན་ཅིག་བཏང་རག་བཟུང༔ འགུག་པའི་རྟགས་བྱུང་བ་དང་བསྔོ༔ རང་གིས་ཁ་ལྟ་

ཕྱོགས་ནི་ཆུ་འབབ་སའམ༔ འགྲོ་བའམ་དགྲཡུལ་ལ་བསྟན་ལ་སྔགས་བརྒྱ་རྩ་བརྒྱད་བཟླས༔ དམོད་བཅོལ་རྒྱས་པར་ཐེང་རེ་ལ་རྒྱས་བར་བྱ་བྱ༔ གའུ་ཆུའི་རིམ་བཞིན་དུ་གཞུང་ལ་བསྒྱུར༔ མེ་ཏོག་
དང་གྲོ་ཡོས་ཡོངས་རྫོགས་ལ་བསྒྱུར འཕྲིན་ལས་བཅོལ༔ དེ་ནས་ཕྱི་མིག་མི་ལྟ་བའི་ཡི་དམ་ལྷའི་སྔགས་བཟླས་ཤིང་འོང་༔ བསྒྱུར་དུས་རང་བསྲུངས་དམིགས་པ་ནི༔ རང་ལུས་
ལྕགས་ཀྱི་རྡོ་རྗེ་རྩེ་དགུ་པ་མེ་འབར་བའི་ལྟེ་བར་ཡི་གེ་ཧཱུྃ་མཐིང་ནག་གཅིག་ཏུ་བསྒོམ༔ དཔྲལ་བར་མཚལ་གྱི་ཐིག་ལེ་བྱ༔ སྐེད་ལ་སེང་ལྡིང་གི་ཕུར་བུ་གདགས༔ དེ་ནི་གནད་ཀྱི་
གདམས་པའོ༔ དེ་ལྟར་ལན་གསུམ་མཾ༔ ལྔའམ༔ བདུན་བསྐྱར་ན་ཕ་རོལ་གྱིས་ཇི་ལྟར་ཆེ་ཡང་འཇིགས་ཤིང་བསམ་ངན་འགྱུར་ངེས་སོ༔ བསམ་ངན་ཆུ་བསྒྱུར་གྱི་གདམས་བ་མོ་རྫོགས་སོ༔ ས་མ་ཡ༔ རྒྱ་
རྒྱ་རྒྱ༔ ཁ་ཐཾ༔ གཏེར་རྒྱ༔ སྦས་རྒྱ༔ ཟབ་རྒྱ༔ བདག་འདྲ་སྣ་ཚོགས་རང་གྲོལ་གྱིས་གཏེར་མའོ༔

༄༅། འུ་འུ་འུ༔ དྲག་པོ་རྫས་ཀྱི་ཐོག་འབེབས་ཟབ་མོ་བཞུགས་སོ༔

༄༅། །རྫས་ཐོག་དྲག་པོ་འབེབས་པ་ལ༔ རྫས་སྣ་བཅུ་ཆ་ཚང་བ་གཅེས༔ སྦྲུལ་སྦལ་ཉ་དང་ཐེའུ་རང་གཅེས༔ རི་ལུ་བསྡུས་པའི་ཁུ་བ་བྱ༔ ས་སྣ་ལྔ་དང་ཚིལ་སྣ་གཉིས༔ རྫས་ཐོག་
དྲག་པོ་རྫས་སུ་བསྟན༔ ཚིལ་ཆེན་དམར་དང་སྤོས་དཀར་བསྲེ༔ རེ་བ་ནག་པོ་སྐུད་པ་དང་༔ རྒྱ་དར་ནག་པོའི་སྐུད་པ་ནི༔ མགོ་རྒན་ལུས་ལ་གོན་པ་དང་༔ སེར་ནག་ལུས་ལ་
འཆང་བ་དང་༔ བདག་ཉིད་བསྲུང་བའི་རྫས་སུ་བསྟན༔ དབབ་པ་གཟའ་རྒྱུ་དུས་སུ་སྤྲད༔ དབབ་པ་དག་དང་མ་ལྡན་ཚེ༔ རྫས་ནི་ནམ་མཁར་བསྟན་མི་བྱ༔ གཞན་ནི་དཀྱུས་བཞིན་
གོ་བར་ཡོད༔ བསྟན་སྲུང་གཅིག་དང་འཕྲད་པར་ཤོག༔ རྫས་སོ་སོར་བསྡུས་ལ་ཚང་བར་བྱ༔ དགོས་དུས་ཡིན་པས་རྫས་ལྷན་དུ་སྦྱར་མི་བྱ༔ ཟ་མ་གཏོག་དུ་མར་ཟས་སོ༔ ཐིར་
རང་ཁྲག་གི་བུད་མེད་གཅན་གཟན་བསད་པའི་ཁྲག་ལ་བྱའོ༔ མ་རྙེད་ན་ཤ་བའི་ཁྲག་ལ་བྱ༔ ཤིང་ཁྲག་རོ་ཁྲག་ལྕགས་རུས་གལ་ཆེའོ༔ ཕྱི་པ་བོན་ལུགས་ཀྱི་ཐོག་འབེབས་ཐབས་ཡིན༔

༄༅། །སྨྲག་ཁྠཾ༔ སྙིང་ལ་ཕུར་ཅིག་ས་མཱ་ཡ༔ བདེན་རྫུན་ལག་ཏུ་ལོང་དང་ཤེས༔ བཙན་དུག་བྲག་ཞུན་སོ་དོག༔ ས་མཱ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ དམ་རྒྱ༔ འདི་ཉིད་བསྟན་པའི་ཆུས་དང་༔
བསྟན་པ་ལ་ལོག་པར་སེམས་པ་རྣམས་ཀྱི་སྟོབས་གཞོམ་པར་བྱ་བའི་ཕྱིར་ལ་ཡིན་ཅིང་༔ གཞན་དུ་ནི་མ་ཡིན་ནོ༔ རྒྱ་རྒྱ་རྒྱ༔ བདག་འདྲ་འོད་གསལ་སྣ་ཚོགས་རང་གྲོལ་གྱིས་གདན་དྲངས་པའོ༔ མཆན། འདིར་དེའི་ཞལ་ཤེས་མ་ཚང་།

འུ་ཤུ་འུ༔ རླུང་ཞགས་ཡང་སྙིང་ཚངས་པ་ཆེན་པོ་བཞུགས་སོ༔

༄༅།     དབང་ཆེན་རྟ་མགྲིན་གྱི་སྒོ་ནས༔ ཁམས་གསུམ་དབང་དུ་བསྡུས་པ་ཚངས་པ་ཆེན་པོ་ནི༔ རང་ཉིད་སྐྱེ་བརྒྱུད་ཀྱི་བདག་པོ་འགྲེང་བ་ཁར་ཞོལ་ཤིན་ཏུ་ཆེ་བ་གཅིག་ཏུ་བསམ་ལ༔ མི་ཚིག་གིས་བར་
མ་ཆོད་བར་ཉལ་ཁར་སྔགས་ཉིཤུ་རྩགཅིག་རེ་མ་ཆགས་བར་བཟླས་བར་བྱའོ༔ ཛ་ལེ་རཀྴ་ཝིརྟ་སྲོག་རྩལ་ཧུར་ཐུམ༔ སྙིང་ཁ་ཐུན་ནགཔོ་རྦད་རྡོཛ་ལ་ཡ༔ ཛ་ཡན༔ སྲོག་ལ་འདུས་འདུས༔ ཧུར་ཐོམ་
མཱ་ར་ཡ་རྦད༔ ཞེས་དག་པར་བཟླས༔ གས་ཀྱི་ཡོན་ཏན་བདུན་དང་ལྡན་སྟེ། འདྲེ་མི་འགོ་ཞེང༔ རབས་མི་འཆད༔ ཚེ་རིང་ཞེང་ནོར་འདུ། ཟས་ཡོད་ལ༔ ཁྱད་པར་ཕུད་མེད་དབང་དུ་འདུ་བ་དང་༔ ལྷན་ཅིང་གྲགས་པ་ཐོབ་པ་དང་འདུན་ནོ། །
འདི་ཉིད་ཇི་ལྟ་བཞིན་ཆོས་རྒྱལ་གྱི་མས་སུ་དྲངས་པས༔ རྒྱུ་དཀར་ནག༔ ཞང་ཞུང་བར་སོགས་འཛམ་གླིང་སུམ་གཉིས་ལ་དབང་བསྒྱུར་པ་ཡིན་ནོ ལོཙྩ་བ་བེེ་རོ་བདག་གིས་ཀྱང་ཉམས་སུ་བླང་བས་དེ་དང་འདྲང་བའི་ད་ཡོད་དུམ་ཞིག་བྱུང་
ཞེང༔ བུ་དུ་མ་ནས་དམ་ཚིག་ཡིན་པ། ཐེ་ཚོམ་མཛད་པ་གསར་པ་ཉམས་སུ་བླངས་པར་གྱིས་པ་བདེན་རྫུན་ཡ་ཏུལོངས་དང་གསུངས། ཆོས་རྒྱལ་དང་ལོ་ཙཱ་བ་གཉིས་ཀྱི་གསེར་སྲང་བཅུ་མཎྜལ་དུ་ཕུལ་ནས་ཞུས་པ་ཡིན་པས། སུ་ཐོད་ཐོད་ལ་

༄༅།   །མི་སྟེར་ཞིང་སྙིང་དང་འདྲ་བའི་བུ་ལ་སྦྱིན་ནོ༔ སྣོད་མེད་རྣམས་ལ་ཕྱོགས་སུ་མ་སྒྲོགས་ཅིག༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ ཉམས་ལེན་གྱི་རྒྱ༔ གུ་ཧྱེ༔ ཁ་ཐཾ༔ མངྒ་ཐལཾ༔

༄༅། །སྙིང་ཐིག་གཉན་པོའི་བཀའ་སྲུང་མཆེད་བཞིའི་གསོལ་མཆོད་བཞུགས་སོ༔

༄༅། །རང་རིག་དོན་གྱི་ལྷ་ལ་ཕྱག་འཚལ་ལོ༔ གཏོར་མ་ཤ་ཁྲག་ཕུད་ཀྱིས་བྲན་ལ༔ ཨོཾ་ཨཿཧཱུྃ ཉེ་ཤུ་རྩ་གཅིག་གིས་བྱིན་བརླབས་བྱས་ལ༔ ཧཱུྃ༔ སྐྱེ་མེད་ཆོས་དབྱིངས་དག་པའི་ཡུམ༔ སྨུག་
ནག་རལ་གཅིག་ཁྲོ་མོའི་གཟུགས༔ སྡིར་དབྱུག་ཁ་ཊཱཾ་ཕྱག་ན་བསྣམས༔ སྤྲིན་དང་ན་བུན་ན་བཟའ་གསོལ༔ སྤྱན་གཅིག་མཆེ་གཅིག་ནུ་མ་གཅིག༔ རལ་གཅིག་ཐིག་ལེ་གཅིག་
གི་རྟགས༔ མཆོད་གཏོར་འདི་བཞེས་མངོན་གསུམ་དུ༔ ཡེ་ཤེས་རང་ལ་གནས་པ་ལ༔ འཁྲུལ་རྟོག་རླུང་གིས་སྒྲིབ་པ་སེལ༔ རྫོགས་པ་ཆེན་པོའི་བསྟན་པ་སྲུང་༔ མ་མ་ཏྲག་
རཀ་པཉྩ་བྷ་ལིངྟ་རཀྟ་ཁཱ་ཧི༔ ཧཱུྃ༔ གཟའ་མཆོག་ཆེན་པོ་ར་ཧུ་ལ༔ མགོ་དགུ་ཕྱག་བཞི་སྦྲུལ་མཇུག་ཅན༔ མིག་སྟོང་དང་ལྡན་མདའ་གཞུ་དང་༔ རྒྱལ་མཚན་ཆུ་སྲིན་ཞགས་
པ་འཛིན༔ རིག་པ་རང་གསལ་བསྟན་པའི་གཉེར༔ མཆོད་གཏོར་བཞེས་ལ་བར་ཆད་སྲུངས༔ རཀྴ་རཱ་ཧུ་ལ་པཉྩ་བྷ་ལིངྐཱ་རཀྟ་ཁཱ་ཧི༔ ཧཱུྃ༔ དམ་ཅན་ཐིག་ལེ་རྩལ་ཆེན་པོ༔ མདོག་དམར་

༄༅། །རྡོ་རྗེ་ཙིཏྟ་བསྣམས༔ དར་དཀར་གོས་ཟུ་སྨུག་ཞྭ་ཅན༔ བཙན་དམག་འཁོར་དང་བཅས་པ་རྣམས༔ མཆོད་གཏོར་བཞེས་ལ་བསམས་པ་སྒྲུབས༔ རིག་པ་རང་
རྩལ་རྫོགས་པར་མཛོད༔ བཛྲ་ས་དུ་ས་མ་ཡ་པཉྩ་བྷ་ལིངྟ་རཀྟ་ཁཱ་ཧི༔ ཧཱུྃ༔ གཞལ་ཡས་འཕྲུལ་གྱིས་ལྡིང་ཁང་ནས༔ བུ་ཏྲ་སེང་གེ་དཀར་མོའི་སྟེང་༔ ཆོས་རྒྱལ་པེ་དཀར་ཆེན་
པོ་ནི༔ སྐུ་མདོག་དམར་སྨུག་ཕྱག་གཡས་ན༔ རྡོ་རྗེ་རྒྱལ་མཚན་ནམ་མཁར་ཕྱར༔ གཡོན་ན་དབང་གི་ཞགས་པ་བསྣམས༔ ཟ་འོག་དགུ་བརྩེགས་སྐུ་ལ་གསོལ༔ ཞབས་གཉིས་
རོལ་པའི་སྟབས་ཀྱིས་བཞུགས༔ བཙན་རྒོད་རོལ་པ་རྐྱ་བདུན་དང་༔ ཡུམ་གཅིག་ཤིནྟ་རོ་ཟན་མ༔ འཁོར་ཚོགས་དྲེགས་པ་དཔག་མེད་བཅས༔ སངས་རྒྱས་བསྟན་པ་གཉན་
པོ་སྲུངས༔ རྣམ་འབྱོར་བཅོལ་བའི་ཕྲིན་ལས་མཛོད༔ ཨོ་ར་ཙ་དུ་ལིང་པཉྩ་བྷ་ལིངྟ་རཀྟ་ཁཱ་ཧི༔ ཧཱུྃ༔ གཞན་ཡང་གནས་སྔགས་རིགས་ལས་སྐྱེས༔ ལས་ལ་གྲུབ་པའི་དམ་

ཚིག་ཅན༔ མཁའ་འགྲོ་དམ་ཅན་འཁོར་དང་བཅས༔ དམ་རྫས་མཆོད་གཏོར་འདི་བཞེས་ལ༔ བཅོལ་བའི་ཕྲིན་ལས་གྲུབ་པར་མཛོད༔ སརྦ་ཌཱཀྐི་ནི་པཉྩ་བྷ་ལིཏ་རཀྟ་ཁཱ་ཧི༔
ཡཱ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ སྨག་ཐཾ༔ བདག་འདྲ་རྡོ་རྗེ་སེམས་དཔའ་འོད་གསལ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་སྤུངས་པ་ནས་གདན་དྲངས་པའི་ཟབ་ཆོས་ལགས་སོ༔ མངྒ་ལཾ༔

༄༅། །མཇུག་བྱང་བཞུགས་སོ། །

༄༅། །འདིར་འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་དངོས་ཡོད་ལག་འབྱུར་བྱུང་བ་རྣམས་པར་བསྐྲུན་ཞུ་ཐུབ་པ་བྱུང་། དེ་ཡང་དེ་སྔོན་༢་༡་ལོར་མཁན་ཆེན་ཚུལ་
ཁྲིམས་བློ་གྲོས་མཆོག་ནས་གཏེར་ཆེན་གང་ཉིད་རིས་མེད་ཀྱི་བསྟན་པ་སྤྱི་དང་ལྷག་པར་སྔ་འགྱུར་རྙིང་མ་དང་བཀའ་བརྒྱུད་ཀྱི་བསྟན་པར་བཀའ་དྲིན་བླ་ལྷག་ཏུ་ཆེ་བ་དང་མགོན་པོ་གང་གི་གསང་གསུམ་
གྱི་ཡོན་ཏན་དང་གསུང་གི་ཁྱད་ཆོས་སོགས་བསྟན་དང་སྟོན་པར་ཆེད་བསྔགས་བསྐྱར་ནན་མཛད་པའི་རྒྱུ་རྐྱེན་དང་སྐྱབས་རྗེ་མགར་ཆེན་རིན་པོ་ཆེའི་རྗེ་འདི་ཉིད་ཀྱི་བཀའ་ཆོས་འཚོལ་བསྡུ་བྱེད་དགོས་
པའི་བཀའ་རྗེས་སུ་བསྩལ་བ་དང་བདག་གིས་ཀྱང་གང་དཔོགས་ཀྱིས་དཔྱད་ཞིབ་བྱས་པར་བརྟེན་ཆོས་སྐོར་འདི་ཉིད་རིན་ཐང་ཆེ་བ་དང་དུས་སུ་བབས་པའི་ཟབ་ཆོས་ཞིག་ཏུ་ངེས་ཤེས་སྐྱེས་ཐོག་བོད་
ཕྲེང་དུ་ཕྱོགས་སྒྲིག་དུ་ངལ་འབད་བྱས་པ་ཡིན། ཆོས་མཛོད་གཞན་གྱི་ཁྲོད་དུ་ཆོས་སྐོར་འདི་ཉིད་ཚན་པ་ཁ་ཤས་ལས་མེད་རྐྱེན་ཆོས་བརྒྱུད་འདི་དང་འབྲེལ་ཡོད་ཀྱི་དགོན་སྡེ་ཁག་དང་མོས་ལྡན་

༄༅། །དོན་གཉེར་བ་སོགས་རྒྱ་བལ་དང་མདོ་དབུས་ཁམས་གསུམ་སོགས་ནས་ལོ་དུ་མའི་རིང་ལ་འཚོལ་སྡུད་བྱས་ཤིང་ལག་འབྱོར་མ་ཕྱི་རྣམས་ཀྱང་དཔེ་གཞི་མི་འདྲ་བའི་ཁྱད་པར་
ཡོད་པ་དང་འབྲི་མི་གསལ་བ་སོགས་ཀྱིས་དཀའ་ཁག་ཆེ་ཡང་བྱ་བ་འདིའི་ཐོག་མཐའ་བར་གསུམ་དུ་གཙང་མ་དང་ཚད་ལྡན་ཡོང་བར་ལྷག་བསམ་ཆེར་སྐྱེད་ཐོག་དག་སྒྲིག་ལེགས་བཅོས་གང་ཐུབ་
དང་ཞུ་དག་གྲངས་མང་བྱས་ཏེ་པར་བསྐྲུན་ཞུས་པ་ཡིན། ཐེངས་འདིའི་པར་སྐྲུན་གྱི་འགྲོ་གྲོན་དང་བྱ་བ་འདིའི་ཐོག་མཐའ་བར་གསུམ་དུ་སློབ་སྟོན་དང་རོགས་རམ་གནང་མཁན་ཚོར་སྙིང་དབུས་
ནས་ཐུགས་རྗེ་ཆེ་ཞུ་བ་དང་གཞན་ཡང་གསུང་འབུམ་བསྡུ་བསྒྲིགས་བྱས་པར་ནོར་སྐྱོན་གང་ཡོད་ལ་བཟོད་གསོལ་དང་ལེགས་བྱས་དགེ་རྩ་ཅི་མཆིས་བསྟན་འགྲོར་སྨིན་པའི་རྒྱུར་གྱུར་བའི་སྨོན་པ་
བཅས་གཏེར་ཆེན་གང་ལ་མི་ཕྱེད་པའིདད་པའི་བློ་ཅན་ཤེས་རབ་རྒྱལ་མཚན་ནས། སརྦ་མངྒལཾ། དགེའོ། དགེའོ། དགེའོ།། །།

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་ལས་
དཀར་ཆག་ཕྱོགས་བསྡུས་བཞུགས་སོ།།

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་དང་པོ།
༄༅། །༈ བསྟོད་ཚོགས་གསོལ་འདེབས་སྐོར་རྒྱལ་བ་དགྱེས་པའི་རོལ་མོ།
མ་ཧཱ་གུ་རུ་ཡབ་ཡུམ་ལ་མངོན་པར་བསྟོད་པ་སྙན་
པའི་སྒྲ་དབྱངས་ལྷའི་རོལ་མོ་ཞེས་བྱ་བ་བཞུགས། ་1-12
མ་ཧཱ་གུ་རུའི་བསྟོད་པ་དད་པའི་ཆུ་རྒྱུན་མ་བཞུགས།། ་13-18
རྣམ་ཐར་དད་པའི་རྦ་རླབས་མ་བཞུགས། ། ་19-24
རང་རྣམ་ཐར་པའི་ས་བོན། ། ་21-32
ལོ་ཆེན་བཻ་རོའི་རྣམ་འཕྲུལ་འཕྲེང་པོ་འགྲོ་འདུལ་གླིང་པ་ཤེས་རབ་འོད་ཟེར་ནི། ། ་33-38
ད་ནི་སློབ་དཔོན་བཻ་རོ་ཙཱ་ན་སླར་ཡང་རིག་གྲོལ་གྱི་སྤྲུལ་པའི་སྒྱུ་འཕྲུལ་
ལ་ཆགས་པ་ཀུན་མཁྱེན་ཤེས་རབ་འོད་ཟེར་ཀྱི་གཏམ་བཤད་པར་བྱ་སྟེ། ་34-82
ཀརྨ་མི་འགྱུར་དབང་གི་རྒྱལ་བོས་བཀོད་བ་ལས་
འཕྲེང་གཏེར་ཤེས་རབ་འོད་ཟེར་གྱི་མཛད་རྣམ། ། ་83-124
དཔལ་རི་ཐེག་པ་ཆེན་པོའི་གླིང་གི་གཏམ།། ་125-156
སྐྱེ་རྒྱུད་ལུང་བྱང་ལས་བྱུང་བའི་རྣམ་ཐར་གསོལ་འདེབས་ཡོད།
གསང་བ་སྐྱེ་བའི་ལུང་བསྟན་ལྟར་བྲིས་པ་བཞུགས། ་། ་167-168
སྨོན་འཇུག་གི་སེམས་བསྐྱེད་བསྡུས་པ་ཡིད་བཞིན་བསམ་འཕེལ་བཞུགས།། ་169-174
བླ་མའི་རྣལ་འབྱོར་བཞུགས། ། ་175-180
ཐུགས་དམ་རྒྱུད་བསྐུལ་གསོལ་འདེབས་ནི།་། ་181-188
རྒྱབ་ཡིག་གནད་ཆིངས་རྡོ་རྗེ་གླུ་རྣམ་པ་ལྔ་ལས།
རང་ལ་གྲོས་འདེབས་སྙིང་གི་ཐུར་མ་བཞུགས། ། ་189-196

རྗེ་བཙུན་བླ་མ་དམ་པ་རིན་ཆེན་ཕུན་ཚོགས་ལ་བསྟོད་པ་བླ་ཐང་དུ་བྱས་པ་ཡོད་དོ།། ་197-200
རང་བསྟོད་ཡིད་ཀྱི་གདུང་སེལ་བཞུགས།་། ་201-206
རང་བསྟོད་དུ་གནང་བའི་གསོལ་འདེབས་བཞུགས། ། ་207-208
༈ མདོ་སྔགས་སྤྱིའི་དགོངས་འགྲེལ་གྱི་སྐོར་ལུང་རྟོགས་རིན་པོ་ཆེའི་མཛོད་
མངོན་པ་མཛོད་ཀྱི་ས་བཅད་བཞུགས། ། ། ་209-250
དབུ་མི་ལྟ་ཁྲིད་རྒྱུད་པའི་དབུ་ཕྱོགས་ལགས། ། ་251-260
དབུ་མའི་བསྟན་བཅོས་རྩ་བ་ཤེས་རབ་ཀྱི་བསྡུས་དོན་ས་
བཅད་རབ་ཏུ་གསལ་བ་བཞུགས། ། ་261-304
བདེན་གཉིས་གསལ་བའི་སྒྲོན་མེ་བཞུགས།་། ་305-334
དབུ་མའི་མཐའ་རྣམ་པར་སེལ་བའི་ཡིད་ཀྱི་རྣམ་གྲོལ་ཞེས་བྱ་བ་བཞུགས།། ་335-346
ཤེར་ཕྱིན་སྐབས་དགེ་འདུན་ཉི་ཤུའི་ཟུར་བཀོལ་བཞུགས། ་347-352
ཤེར་ཕྱིན་མངོན་པར་རྟོགས་པའི་རྒྱན་གྱི་བསྡུས་དོན་ས་བཅད་བཞུགས།་353-374
སེམས་དང་རིག་པ་དབྱེ་བ་ཆོས་ཉིད་བསྲང་དུ་གཞུག་པའི་རྣམ་བཤད་བཞུགས།། ་375-388
སྔགས་དོན་གྱི་བཤད་པ་སྐུ་གསུམ་ལམ་ཁྱེར་གྱི་ཆིངས་བཞུགས།། ་389-396
རིག་པ་འཛིན་པ་སྔགས་ཀྱི་ལམ་ལས། རྡོ་རྗེ་ལུས་ཀྱི་ལམ་བཟང་
རྣམ་པར་གསལ་བ་ཞེས་བྱ་བ་བཞུགས། ། ་397-466
བྱང་ཆུབ་སེམས་དཔའི་འགྲེལ་བ་སྐོར་གསུམ་དང་མཐུན་པར། སྙིང་པོའི་བཞུགས་ཚུལ་
གསལ་བར་བརྗོད་པའི་གཏམ་དྲང་སྲོང་དགའ་བའི་གླུ་དབྱངས་ཞེས་བྱ་བ་བཞུགས།། ་467-472

༄༅། །ཞལ་ལུང་སྒྲོན་གསལ་བཞུགས། ། ་473-502
ཐོས་བསམ་འཆི་མེད་ཀྱི་བདུད་རྩི་ཞེས་བྱ་བ་བཞུགས།་། ་503-520
སྒོམ་པ་འཆི་མེད་བདུད་རྩི་ཞེས་བྱ་བ་བཞུགས།། ་521-552
གངས་རིའི་ཁྲོད་ཀྱི་ཀློག་པ་ཉན་བཤད་པ་རྣམས་ཀྱི་སྙན་དུ་བསྲིངས་པ་ཐོས་
བསམ་འཆི་མེད་བདུད་རྩི་ཞེས་བྱ་བ་བཞུགས།་། ་553-576
གངས་རིའི་ཁྲོད་ཀྱི་སྤོང་བ་བསམ་གཏན་པ་རྣམས་ཀྱི་སྙན་དུ་
བསྲིངས་པ་བསྒོམ་པ་འཆི་མེད་བདུད་རྩི་ཞེས་བྱ་བ།་༌། ་577-608
ཁྲིད་རྒྱུན་སྤྱི་ཡི་ཆིངས་བཞུགས། ། ་607-616
རྒྱུད་ལུང་མན་ངག་གི་བཤགས་པའི་ཚིག་དོན་ཅུང་ཟད་བཤད་པ་དྲི་
མེད་ཤེལ་གྱི་མེ་ལོང་ཞེས་བྱ་བ་བཞུགས། ། ་617-634

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་གཉིས་པ།
༄༅། ། ༈ མདོ་སྔགས་སྤྱིའི་དགོངས་འགྲེལ་གྱི་སྐོར་ལུང་རྟོགས་རིན་པོ་ཆེའི་མཛོད།
མངོན་པར་རྟོགས་པ་རྒྱན་གྱི་འགྲེལ་བཤད་འཐད་པའི་འོད་འབར་ཞེས་བྱ་བ་བཞུགས། ། ་1-958

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་གསུམ་པ།
ཁྲིད་རིམ་སྣ་ཚོགས་ཀྱི་སྐོར་ཟབ་དོན་ནོར་བུའི་སྙེ་མ་ཅེས་བྱ་བ་བཞུགས།
ཕྱག་རྒྱ་ཆེན་པོ་ཟབ་ལམ་རྡོ་རྗེའི་རྣལ་འབྱོར་བསྙེན་བསྒྲུབ་ཡན་ལག་བཞིའི་
ངེས་པ་རྣམ་པར་བཞག་པ་བཞུགས།་1-68
སྦས་དོན་བསྲེ་བ་སྐོར་གསུམ་བཞུགས།། ་69-90
ཕྱག་རྒྱ་ཆེན་པོ་ལྔ་ལྡན་ལས་བཀའ་བརྒྱུད་ཞལ་ལུང་བདུད་རྩིའི་ཐིགས་པ་བཞུགས།། ་91-110
བདེ་སྟོང་ཕྱག་རྒྱ་ཆེན་པོའི་དྲིན་ལན་དོན་གསལ་ཞེས་བྱ་བ་བཞུགས།་། ་110-114
རྡོ་རྗེ་སེམས་དཔའ་ལྷན་སྐྱེས་ཡབ་ཡུམ་གྱི་སྒོ་ནས་སྣ་རྩེ་གསུམ་གྱི་གདམས་
པ་ཉམས་སུ་བླང་བ་བཞུགས།། ་115-122
དཔལ་རྡོ་རྗེ་སེམས་དཔའ་བརྟེན་པའི་དབེན་པ་གསུམ་གྱི་ལམ་གྱི་རིམ་པ་བཞུགས། ་123-136
གསུང་རྒྱུན་ཟིན་བྲིས་མུན་པ་རྣམ་པར་སེལ་བའི་སྒྲོན་མེ་བཞུགས།་། ་137-146
བླ་མ་དམ་པས་གནང་བའི་ཁྲིད་རྒྱུན་ཟིན་བྲིས་བཞུགས།་147-160
དབང་བཞི་པའི་དགོངས་དོན་གསལ་བ་གཅིག་བཞུགས།་༌་161-166
མན་ངག་གནད་ཀྱི་བསྲེ་བ་བཞུགས། 167-172
ཡང་ཕུར་ཐུན་མོང་གི་མན་ངག་ཨ་ཏིའི་ཁྲིད་ཡིག་ཐར་པའི་སྒོ་གཅིག་ཅེས་བྱ་བ་བཞུགས།173-178
གཞག་ཐབས་གསུམ་གྱི་རྣམ་པར་གཞག་པའི་གསུང་རྒྱུན་ཟིན་བྲིས་བཞུགས། 179-188
རྗེ་བཙུན་སྤྲུལ་པའི་སྐུ་གང་གི་གསུང་གི་བདུད་རྩི་ཟིན་བྲིས་སུ་བཏབ་པ་བཞུགས། 189-194
རྗེ་བཙུན་དམ་པ་སྦྲུལ་པའི་སྐུ་གང་གི་གསུང་གི་ཟེགས་མ་ཟིན་བྲིས་སུ་བཏབ་པ་བཞུགས།195-200
རྡོར་སེམས་སྙིང་ཐིག་དམིགས་རིམ་བཞུགས།་201-244
༈ རྟོགས་བརྗོད་ཞལ་གདམས་ཀྱི་སྐོར་ཕན་བདེའི་སྣང་བ་གསར་པ་ཞེས་བ་བཞུགས།
རྟོགས་བརྗོད་མཁས་པའི་མཛེས་རྒྱན་ལེགས་ལྡན་བཀོད་པ་བཞུགས།་245-252
ཆོས་རྗེ་མཁའ་སྤྱོད་པ་ལ་ཞལ་གདམས་སུ་གནང་བ། 253-256
ཞི་ལྷག་གི་ཉམས་ལེན་བཞུགས།་257-258

ཆོས་རྗེ་ལ་གནང་བ།253-256
ཞི་ལྷག་གི་ཉམས་ལེན།257-258
དགོན་གསར་བྱང་སེམས་ལ་གནང་བའི་རྟོགས་བརྗོད་ཞལ་གདམས།259-268
ཡུག་པ་རྫོང་པ། ནང་སོ་ནོར་བུ་དབང་རྒྱལ་ལ་ཞལ་
གདམས་སུ་གནང་བ།269-274
ཨེ་ཝཾ་ཟུང་འཇུག་རྡོ་རྗེའི་གླུ་བཞུགས། 275-278
བདེ་སྟོང་ཕྱག་ཆེན་གྱི་གླུ་བཞུགས། 279-282
སྣང་བ་ལམ་འཁྱེར་གྱི་གླུ་བཞུགས།283-286
འོད་གསལ་རྡོ་རྗེ་སྙིང་པོའི་གླུ་བཞུགས། 287-294
ཡང་རང་ལ་བསྐུལ་བའི་ཕྱིར་གྱི་གླུའོ། 295-298
ཀིའི་གསང་ཚིག་རྡོ་རྗེའི་གླུ་ཚན་གཉིས་བཞུགས།299-304
གཞི་ལམ་འབྲས་གསུམ་གྱི་རྣམ་པར་གཞག་པ་མདོར་
ཉེ་བར་ལེན་པའི་སྤྱོད་པ་བསྡུས་པའི་སྒྲོན་མ་ཞེས་བྱ་བ་བཞུགས།309-320
ཉམས་ལེན་གནད་ཀྱི་སྒོ་དབྱེ་ཞེས་བྱ་བ་བཞུགས།321-326
ལུགས་གཉིས་ཀྱི་དོན་ལེགས་པར་བཤད་པ་ལེའུ་བརྒྱད་ཀྱི་རྣམ་པར་
དབྱེ་བ་བཞུགས། 327-346
རྗེ་བཙུན་པྲཛྙཱ་རསྨིས་ཞལ་གདམས་བཞུགས།347-350
༈ ཆོས་སྤྱོད་ལམ་ཁྱེར་ཀྱི་སྐོར་ཚོགས་གཉིས་ཆུ་གཏེར་ཞེས་བ་བཞུགས།
སྐྱབས་འགྲོ་དེ་ཉིད་གསལ་བ་བཞུགས། 351-354

ཇ་མཆོད་བདུད་རྩིའི་སྤྲིན་ཕུང་བཞུགས། 355-358
སྐུ་གསུམ་རིགས་བསྡུས་རྒྱུན་འཁྱེར་གསལ་བྱེད་བཞུགས།359-366
འཆི་མེད་སྐུ་གསུམ་འདུས་པའི་ངག་ཁྲིད་རྒྱུན་འཁྱེར་བཞུགས།367-374
རྩ་གསུམ་རྒྱུན་འཁྱེར་གཏོར་མ་དངོས་གྲུབ་ཀྱི་
བང་མཛོད་ཅེས་བྱ་བ་བཞུགས།་375-380
ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་རྒྱུན་ཁྱེར་མ་བཞུགས།381-386
ཉལ་དམིགས་ལུས་སྦྱིན་ཟབ་མོ་བཞུགས། 387-392
དགའ་སྟོན་བདུད་རྩིའི་ཉེར་མཆོད་བཞུགས། 393-396
བཟའ་བཏུང་ཚོགས་མཆོད་འདོད་ཡོན་ལམ་འཁྱེར་
ཞེས་བྱ་བ་བཞུགས།397-402
ཐེག་ཆེན་སེམས་བསྐྱེད་རྒྱལ་སྲས་ལམ་འཇུག་
ཅེས་པ་ཟབ་མོ་ལྟ་བའི་ལུགས།403-410
སྨན་མཆོད་ནི། 411-414
སྨོན་ལམ་རིན་ཆེན་ཕྲེང་བ། 415-424
༈ ཐོར་བུ་སྣ་ཚོགས་ཀྱི་སྐོར་ངོ་མཚར་ཨུཏྤལ་དོ་ཤལ་བཞུགས།
རྡོ་རྗེ་དབྱངས་ཅན་མའི་སྒྲུབ་ཐབས་དང་ཤེས་རབ་བློ་འཕེལ་མི་བརྗེད་གཟུངས་ཐོབ་ཟུང་འབྲེལ་དུ་
ཉམས་སུ་བླང་བའི་ཚུལ་ཡེ་ཤེས་རྒྱས་བྱེད་ཅེས་བྱ་བ་བཞུགས།425-436
སྐུ་གསུང་ཐུགས་རྟེན་བཞེངས་ཐབས་ས་ཆོག་ཉེར་བར་བསྡུས་པ་བཞུགས།437-444
ཚེ་དཔག་མེད་རིགས་ལྔའི་ཞལ་ཐང་གི་རྒྱབ་ཡིག་ཏུ་གནང་བ། 445-448
གཏེར་སྲུང་ཆེན་མོ་རྡོ་རྗེ་གཤོག་རྒོད་མའི་སྐྱེད་ཆོག་བཞུགས།449-452

བསྟན་སྐྱོང་ཆེན་མོ་རྡོ་རྗེ་གཤོག་རྒོད་མའི་གཏོར་བསྔོས་བསྡུས་པ་བཞུགས།453-454
བོད་ཀྱི་བརྡ་དག་ས་མཐའི་རྣམ་དབྱེ་རབ་གསལ་སྒྲོན་མ་ཞེས་བྱ་བ་བཞུགས།455-484
བརྟན་བཞུགས་རིན་ལྷུན་མ་ནི།485-488
ཞར་བྱུང་དེ་དང་རྗེས་སུ་འབྲེལ་བའི་ཉེར་མཁོའི་ལས་ཕྲན་འགའ་ཞིག་ཕྱོགས་
གཅིག་ཏུ་བཀོད་པ་ལ་བཅུ་གཅིག་སྟེ།489-506
༈ ཆབ་ཤོག་གི་སྐོར་ཚངས་སྲས་དགྱེས་པའི་རྒྱུད་མངས་ཞེས་བྱ་བ་བཞུགས།
འབྲུག་གནས་སྤྲུལ་སྐུ་རིན་པོ་ཆེ་མི་ཕམ་པདྨ་དཀར་པོ་ལ་འབུལ་བ་གནང་བའི་
འཕྱོང་རྒྱས་ནས་སྡེ་པ་ཧོར་བསོད་པ་ལ་གནང་བའི་ཆབ་ཤོག511-514
རིག་འཛིན་མཆོག་ལྡན་མགོན་པོའི་སྐུ་སྐྱེ་སྤྲུལ་སྐུ་མདོ་སྔགས་གླིང་པར་
འཕྲེང་པོ་ནས་ཞལ་ངོ་ཐུན་མོང་དུ་གནང་བའི་ཆབ་ཤོག་519-522
འཕྲེང་པོ་ནས་སྡེ་པ་སྐུ་བགྲེས་པར་གནང་བའི་ཆབ་ཤོག་523-528
འཕྲེང་པོ་ནས་སྡེ་པ་ཆོས་རྗེ་ལ་གནང་བའི་ཆབ་ཤོག529-532
འཕྲེང་པོ་ནས་སྡེ་པ་ཆོས་རྗེ་ལ་སམ་བྷོ་ཏྲར་གནང་བ།533-536
སྡུལ་གདུང་དགེ་སློང་རིན་ཆེན་རྡོ་རྗེ་ལ་གནང་བའི་ཆབ་ཤོག537-540
ཆོས་རྗེ་མཁའ་སྤྱོད་པ་ལ་གནང་བའི་ཆབ་ཤོག541-544
བླ་མ་མོན་པ་ལ་གནང་བའི་ཆབ་ཤོག545-548
བདག་མེད་མཆོག་རྒྱལ་མཚན་འཇིགས་བྲལ་རྡོ་རྗེ་ལ་གནང་བའི་ཆབ་ཤོག549-552
ཡང་བདག་མེད་མཆོག་རྒྱལ་མཚན་ལ་གནང་བའི་ཆབ་ཤོག553-554

སློབ་བུ་དད་ཅན་གཅིག་ལ་གནང་བའི་ཆབ་ཤོག555-558
འདི་ཡང་བདག་བྱ་བཏང་བདེ་མཆོག་རྒྱལ་མཚན་ལ་གནང་བའི་ཆབ་ཤོག559-562
འཕྱོང་རྒྱས་ནས་སྡེ་པ་ནོར་བསོད་པ་ལ་གནང་བའི་ཆབ་ཤོག563-568
བདག་བདེ་མཆོག་རྒྱལ་མཚན་ལ་གནང་བའི་ཆབ་ཤོག569-572

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་བཞི་པ།
༈ བསྔོ་སྨོན་གྱི་སྐོར་བྱང་ཆེན་བསྒྲོད་པའི་མྱུར་ལམ་ཞེས་བྱ་བ་བཞུགས། །
བྱང་ཆུབ་སྤྱོད་པའི་སྨོན་ལམ་ཕན་བདེའི་ལྗོན་པ་ཞེས་བྱ་བ་བཞུགས། 1-12
བྱང་ཆུབ་སྤྱོད་པའི་སྨོན་ལམ་ཕན་བདེའི་ལྗོན་པའི་ཟིན་བྲིས་བཞུགས།13-116
བྱང་ཆུབ་སྤྱོད་པའི་སྨོན་ལམ་ཕན་བདེའི་ལྗོན་པའི་འགྲེལ་བ་རྒྱལ་སྲས་ལམ་
གྱི་ཤིང་རྟའི་བསྡུས་དོན་བཞུགས།117-136
སྨོན་ལམ་ཕན་བདེའི་ལྗོན་པའི་མཚམས་སྦྱོར་གྱི་ངག་བཀོལ་བཞུགས།137-152
བྱང་ཆུབ་སྤྱོད་པའི་སྨོན་ལམ་གྱི་མཆན་འགྲེལ་བློ་གསལ་དགའ་བར་བྱེད་པའི་
འཇུག་ངོགས་ཞེས་བྱ་བ་བཞུགས། 153-226
བྱང་ཆུབ་སྤྱོད་པའི་སྨོན་ལམ་ཕན་བདེའི་ལྗོན་པའི་ཊཱི་ཀ་རྒྱལ་བའི་གཞུང་ལམ་
ཞེས་བྱ་བ་བཞུགས།
བྱང་ཆུབ་སྤྱོད་པའི་སྨོན་ལམ་ཕན་བདེའི་ལྗོན་པའི་འགྲེལ་བསྡུས་
མཁས་དབང་ཞལ་ལུང་བཞུགས།

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་ལྔ་པ།
༈ བསྔོ་སྨོན་གྱི་སྐོར་གསང་ཆེན་བསྒྲོད་པའི་མྱུར་ལམ། །
གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་ཞེས་བྱ་བ་བཞུགས།1-14
གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོནགྱི་འགྲེལ་བཤད་
བདུད་རྩིའི་ཀླུང་ཆེན་ཞེས་བྱ་བ་བཞུགས།གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་གྱི་འགྲེལ་པ་
རིག་འཛིན་ལམ་བཟང་ཞེས་བྱ་བ་བཞུགས།113-160
གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་གྱི་ཟིན་བྲིས།161-184
སྔགས་ཀྱི་སྨོན་ལམ་འདོད་འཇོའི་དགའ་སྟོན་གྱི་འགྲེལ་བ་གསར་རྙིང་
དགོངས་མཐུན་འཁྲུལ་མེད་ལུང་རིགས་གཏེར་མཛོད་ཅེས་བྱ་བ་བཞུགས།185-752

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་དྲུག་པ།།
ཟབ་གཏེར་པདྨའི་ཞལ་གདམས་ཆོས་སྐོར་རིན་ཆེན་བང་མཛོད།
པདྨའི་ཞལ་གདམས་རྩ་གསུམ་མཐོང་བ་ཡིད་འཕྲོག་གི་བརྒྱུད་
པའི་གསོལ་འདེབས་བཞུགས།
ཡང་བརྒྱུད་པའི་གསོལ་འདེབས་བཞུགས།
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ རྐང་གྲངས་གོ་
རིམ་པྲཛྙཱ་རསྨིས་བཀོད་པ་བཞུགས༔
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཤོག་དྲིལ་
དང་པོ་ཁ་བྱང་གི་སྐོར་མིང་རྩེ་དང་པོའོ༔19-24
པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ བླ་མ་རིག་འཛིན་ཀུན་
འདུས་ཀྱི་བདག་མདུན་དབང་དོན་དེ་ཉིད་གསལ་བ་ཞེས་བྱ་བ་བཞུགས༔25-98
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ པདྨ་རཱ་གའི་།
སྤྱི་ཆིངས་གནད་ཀྱི་ཡི་གེ་གབ་པ་མངོན་དུ་ཕྱུངས་བ་བཞུགས༔99-108
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བསྙེན་སྒྲུབ་
རྣམ་པ་གསུམ་གྱི་རྩ་བའི་དབང་བཞུགས།109-120
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གྲོལ་ཐིག་
དགོངས་པ་རང་གྲོལ་གྱི་ཀ་དག་བཞུགས༔121-152
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ རིགས་བསྡུས་
བརྡ་དབང་ལྔ་པ་བཞུགས༔153-158
པདྨའི་ཞལ་གདམས་རྩ་གསུམ་དགོངས་པ་རང་གྲོལ་ལས་ལུས་སྦྱིན་ཉེར་མཁོའི་
དམིགས་པ་སུ་ལའང་སྤེལ་བ་མེད་པའི་གདམས་པ་བཞུགས། 159-182

པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གཤིན་རྗེའི་
ཡང་ཟློག་སྤུ་གྲི་རེག་གཅོད་བཞུགས༔183-190
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གཤིན་རྗེ་
ཡང་ཟློག་སྤུ་གྲི་རེག་གཅོད་བཞུགས༔191-196
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ ཡང་བཟློག་མེའི་སྤུ་གྲི་
གསེར་གྱི་འབྲུ་གཅིག་མའི་སྲུང་བ་སྲོག་གི་སྤུ་གྲི་ཞེས་བྱ་བ༔197-202
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ཡིད་འཕྲོག་ལས༔ ཟབ་མོ་ཁྱད་
པར་གྱི་གདམ་ངག་ཡང་གསང་ཟུང་གཅིག་མ༔་203-206
པདྨའི་ཞལ་གདམས་དགོངས་པ་རང་གྲོལ་ལས༔ པདྨ་རཱ་གའི་ཡང་གསང་
བཀའི་སྲུང་མ་དྲེགས་པ་གསུམ་དྲིལ་བཞུགས༔207-216
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ མིང་དང་བྲལ་
བའི་རྫོགས་རིམ་གྱི་དམིགས་རིམ་འཆུག་མེད་གསལ་བྱེད་བཞུགས།217-238
མིང་དང་བྲལ་བའི་བསྙེན་བརྒྱུད་ཀྱི་ཚིག་འགྲེལ་ཐར་པའི་
འཇུག་ངོགས་ཞེས་བྱ་བ༔ 239-244
པདྨའི་ཞལ་གདམས་གྲོལ་ཐིག་མཐོང་བ་རང་གྲོལ་ལས༔ ཆོས་ཉིད་ཀློང་
འུ་འུ་འུ༔ པདྨའི་ཞལ་གདམ་རྩ་གསུམ་མཐོང་བ་རང་གྲོལ་ལས༔ གཤིན་རྗེ་
ཀུན་གྱི་སྙིང་པོ་ཕུང་ཟློག་ནག་པོ་བཟློག་མེད་བཞུགས༔251-258
རྩ་གསུམ་མཐོང་བ་རང་གྲོལ་ལས༔ སེལ་གནམ་ལྕགས་འབར་བ་
བཞུགས་པའི་དབུ་ཕྱོགས་ལེགས་པར་བཞུགས༔་259-262

རྩ་གསུམ་མཐོང་བ་རང་གྲོལ་ལས༔ ཟ་ཡིག་ནམ་མཁའ་རྡོ་རྗེ་
ཕ་ལམ་བཞུགས༔263-268
འུ་འུ་འུ༔ རྩ་གསུམ་མཐོང་བ་རང་གྲོལ་ལས༔ རང་ལུས་ཨ་ནུའི་
འུ་འུ་འུ༔ རྩ་གསུམ་མཐོང་བ་རང་གྲོལ་ལས༔ བསྐྱེད་རིམ་ཉམས་གྲིབ་
རྩ་གསུམ་མཐོང་བ་རང་གྲོལ་ལས༔ ཡིད་འཕྲོག་ལས་ཀྱི་ཉེས་བྱེད་སྤུ་
ཐེམ་བྱང་གནད་ཐེབས་གསལ་བ་བཞུགས༔279-286
གསང་བ་སྤྱི་རྒྱུད་ལས་བྱུང་བའི༔ བསྙེན་གནས་གསོ་སྦྱོང་
བླ་སྒྲུབ་གདུང་བ་ཞི་བྱེད་བཞུགས་ལགས༔293-298
བླ་སྒྲུབ་གདུང་བ་ཞི་བྱེད་ཀྱི་ལས་མཐའ་གསལ་བ་བཞུགས༔299-300
འུ་འུ་འུ༔ ཤེས་རབ་བློ་འཕེལ་མི་བརྗེད་གཟུངས་ཐོབ་བཞུགས༔301-308
འཆི་མེད་སྐུ་གསུམ་འདུས་པའི་མངོན་རྟོགས་ལྷན་ཐབས་བཞུགས༔309-312
ལས་བྱང་གི་ལྷན་ཐབས་ངག་བསྒྲིགས་མ་བཞུགས༔313-316
རིགས་བཞི་སྦས་པ་མངོན་པར་གསལ་བའི་སྒྲོན་མེ་
གསང་བའི་ཡིག་བུ་ཆུང་བ་བཞུགས༔323-328
ཉེས་པ་ཀུན་སེལ་བཞུགས༔

དབུ་ཕྱོགས་གཟིགས་འབྱུང་གནས་ཡོད། 333-348
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། སྐུ་གསུམ་རིགས་བསྡུས་
པདྨ་གུ་རུའི་ཕྲིན་ལས་ཁྲིགས་སུ་བསྡེབས་པ་བདེ་
ཆེན་སྙིང་པོ་ཞེས་བྱ་བ་བཞུགས།349-370
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས། བླ་སྒྲུབ་གདུང་བ་ཞི་བྱེད་ཀྱི་
ཕྲིན་ལས་ཁྲིགས་སུ་བསྡེབས་པ་ཡེ་ཤེས་སྙིང་པོ་ཞེས་བྱ་བ་བཞུགས།371-390
པདྨའི་ཞལ་གདམས་རྩ་གསུམ་མཐོང་བ་རང་གྲོལ་གྱི་སྙན་བརྒྱུད་ཡི་གེ་མེད་པའི་ཆོས་སྡེ་སྐུ་
གསུམ་རིགས་འདུས་ཀྱི་བླ་མ་བརྒྱུད་པའི་གསོལ་འདེབས་བཞུགས། 391-394
དཔལ་ཆེན་པོའི་ཐུགས་ཕྱུང་བ་ཡང་དག་ཐིག་ལེ་གཅིག་མའི་ཉམས་ལེན་རྒྱུན་ཁྱེར་
མཆོག་གི་མྱུར་ལམ་ཞེས་བྱ་བ་བཞུགས།395-402
གཤིན་རྗེ་ཡང་ཟློག་སྤུ་གྲི་རེག་གཅོད་ཀྱི་མན་ངག་དྲག་ཤུལ་རྡོ་རྗེའི་གོ་
མཚོན་ཞེས་བྱ་བ་བཞུགས།403-410
ས་བདག་ཉེས་པ་ཀུན་སེལ་གྱི་གདམས་པ་བཀླགས་ཆོག་ཏུ་བཀོད་
པ་དགེ་ལེགས་སྤྲིན་ཕུང་ཞེས་བྱ་བ་བཞུགས།་411-414
ནང་སྒྲུབ་པདྨའི་སྙིང་ཞུན་ལ་སྦྱོར་བའི་སྤྲོས་མེད་ཀྱི་སྔགས་བྱང་ནི།415-416
དམ་པ་རིགས་བརྒྱའི་ལྷ་དབང་གི་བཀོལ་བྱང་བཞུགས།་417-422
འཁོར་ལོས་མཚོན་པའི་གསུང་རྟེན་སྤྱི་ཁྱབ་ལ་རབ་གནས་བྱ་བའི་
ཆོ་ག་ཕྱག་རྒྱ་བཞི་ལྡན་ཞེས་བྱ་བ་བཞུགས།423-436
པདྨ་ཞལ་གདམས་གྲོལ་ཐིག་དགོངས་པ་རང་གྲོལ་ལས་མིང་
དང་བྲལ་བའི་རྫོགས་རིམ་བཞུགས།437-456

འུ་འུ་འུ༔ རྩ་གསུམ་མཐོང་བ་རང་གྲོལ་ལས་སྒྲིབ་ཤིང་ཡིད་ཀྱི་མུན་
པ་ནག་པོ་བཞུགས༔457-460
གསང་བའི་ཡིག་བུ་གུད་དུ་ཕྱུང་བ་བཞུགས༔་461-464
ཀློང་གྲོལ་ཐུགས་ཀྱི་ཐིག་ལེ་ལས༔ རྗེ་བཙུན་སྒྲོལ་མ་
དམར་པོའི་ནང་སྒྲུབ་པདྨའི་སྙིང་ཞུན་བཞུགས༔465-472
མིང་དང་བྲལ་བའི་རྫོགས་རིམ་ལས༔ སྙན་བརྒྱུད་ཀྱི་ཁྲིད་དམིགས་སྦས་དོན་གསལ་
རྒྱུན་ངག་བསྒྲིགས་མ་བཞུགས།473-518
གསང་གཅོད་གཏེར་མའི་སྡུས་དོན་མཐོང་བ་དོན་ལྡན་བཞུགས།519-522
དཔལ་ཆེན་པོའི་ཐུགས་དབྱུང་བ་ཡང་དག་ཐིག་ལེ་གཅིག་མ་
བཞུགས་པ་ཤིན་ཏུ་ངོ་མཚར་ཆེའོ༔523-540
རྙིང་ལུགས་བཀའ་མའི་བྱིན་འབེབས་ཀྱི་འགྲེལ་པ་ལེགས་བཤད་
སྤྲིན་གྱི་རོལ་མོ་ཞེས་བྱ་བ་བཞུགས།
ཁྲིད་རྒྱུན་སྤྱི་ཆིངས་བཞག་ཐོབ་གསུམ་གྱིས་རྣམ་པར་བཞག་
པའི་གསུང་རྒྱུན་ཟིན་བྲིས་བཞུགས།

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་བདུན་པ།
གྲོལ་ཏིག་དགོངས་པ་རང་གྲོལ་ཆོས་སྐོར་ནོར་བུའི་དོ་ཤལ། །
གྲོལ་ཐིག་དགོངས་པ་རང་གྲོལ་ལས་ཤེས་རབ་བློ་འཕེལ་མི་བརྗེད་གཟུངས་ཐོབ་ནི༔1-2
བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ཞེས་བྱ་བ་བཞུགས༔3-90
གྲོལ་ཐིག་དགོངས་པ་རང་གྲོལ་ལས༔ ཆོས་བདག་སྤྱི་གཏེར་
གྱི་ལུང་བསྟན་བཞུགས༔91-104
གྲོལ་ཏིག་དགོངས་པ་རང་གྲོལ་ལས། རྟ་མགྲིན་དྲེགས་པ་ཀུན་འདུལ་
འདོན་ཆ་ཟུར་བཀོལ་བཞུགས།105-118
གྲོལ་ཐིག་དགོངས་པ་རང་གྲོལ་ལས༔ སྤུ་ཁྲིད་ཉེ་བར་བསྡུས་པ་
བཞུགས་པའི་དབུའོ༔ 119-136
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བརྒྱུད་པའི་
གསོལ་འདེབས་བྱིན་རླབས་སྤྲིན་ཕུང་བཞུགས། 137-144
གྲོལ་ཏིག་དགོངས་པ་རང་གྲོལ་གྱི་ཆོས་སྡེ། ཞི་ཁྲོའི་བསྐྱེད་རྫོགས་ཀྱི་ཕྲིན་ལས་ཁྲིགས་
སུ་བསྡེབས་པ་འོད་གསལ་སྙིང་པོ་ཞེས་བྱ་བ་བཞུགས།145-214
གྲོལ་ཐིག་དགོངས་པ་རང་གྲོལ་གྱི་ལེ་ལག་དམ་གྲིབ་ཉེས་པ་
ཀུན་སེལ་གྱི་ཁྲུས་ཆོག་བཞུགས། 215-232
སྔགས་སྲུང་རྡོ་རྗེ་གཤོག་རྒོད་མའི་སྲོག་དབང་སྦྱིན་པ་བཞུགས༔233-244
གཏེར་སྲུང་ཆེན་མོ་རྡོ་རྗེ་གཤོག་རྒོད་མའི་གསོལ་མཆོད་གྱི་
པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་རྒྱས་པའི་དབང་ཆེན་
འདུས་གསལ་དུ་བཀོད་པ་གྲུབ་གཉིས་རབ་ཏུ་རྒྱས་པ་ཞེས་བྱ་བ་བཞུགས།279-334

པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་འབྲིང་པོའི་
རྩ་བའི་སྨིན་བྱེད་ཡེ་ཤེས་རབ་ཏུ་རྒྱས་པ།335-358
པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་བསྡུས་པའི་
སྨིན་བྱེད་རིགས་བསྡུས་བརྡ་དབང་ལྔ་བའི་ཡི་གེ་བདེ་ཆེན་རབ་ཏུ་རྒྱས་པ།359-370
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་དབང་གི་
ཆོ་ག་གནད་རྣམ་པར་ཕྱེ་བ་མཁྱེན་བརྩེའི་དགོངས་རྒྱན་ཅེས་བྱ་བ་བཞུགས།371-574
གྲོལ་ཏིག་མཐོང་བ་རང་གྲོལ་གྱི་དམིགས་རིམ་གསང་བ་ལས་ཀྱང་
ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས།575-620
གྲོལ་ཐིག་དགོངས་པ་རང་གྲོལ་གྱི་རྒྱབ་ཡིག་སྦས་དོན་
ཀུན་གསལ་ཞེས་བྱ་བ་བཞུགས།621-638
གྲོལ་ཐིག་ཁྲིད་ཀྱི་དམིགས་རིམ་གསང་བ་ལས་ཀྱང་ཆེས་
ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས། 639-642
གྲོལ་ཐིག་དགོངས་པ་རང་གྲོལ་ལས། བླ་མའི་རྫོགས་རིམ་གྱི་སྙིང་།
པོ་ཉེ་བར་བསྡུས་པ་བཞུགས། 643-660
གྲོལ་ཐིག་དགོངས་པ་རང་གྲོལ་གྱི་ཁྲིད་ལས། སྙན་རྒྱུད་མན་ངག་གི་ས་
དཔྱད་བསྟན་པའི་སྒྲོན་མེའོ།
གྲོལ་ཐིག་དགོངས་པ་རང་གྲོལ་གྱི་སྤྱི་ཆིངས་ལུང་
གི་ཕྲེང་བ་ལམ་གྱི་སྒྲོན་མེ་སྣང་བྱེད་ཅེས་བྱ་བ་བཞུགས།679-704

༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ། པོད་བརྒྱད་པ།
ཟབ་གཏེར་སྣ་ཚོགས་དགོས་འདོད་བུམ་བཟང་།
ཐུགས་རྗེ་ཆེན་པོ་པདྨ་དབང་ཕྱུག་གི་སྒྲུབ་ཐབས་གསང་བ་གཅིག་གྲུབ་བཞུགས་སོ1-20
ཐུགས་རྗེ་ཆེན་པོ་པདྨ་དབང་ཕྱུག་ལས༔ ལོ་རྒྱུས་ཕྱི་ནང་གསང་བ་བཞུགས་སོ21-37
ཐུགས་རྗེ་ཆེན་པོ་པདྨ་དབང་ཕྱུག་གི་གསོལ་འདེབས་མེ་ཏོག་ཕྲེང་བ་ཞེས་བྱ་བ་བཞུགས༔39-46
ཐུགས་རྗེ་ཆེན་པོ་པདྨ་དབང་ཕྱུག་གི་སྒོ་ནས་སྨིན་བྱེད་དབང་གི་དགའ་སྟོན་བཞུགས་སོ47-56
ཐུགས་རྗེ་ཆེན་པོ་པདྨ་དབང་ཕྱུག་གི་རྫོགས་རིམ་ཡེ་ཤེས་གསང་ཏིག་བཞུགས་སོ57-71
ཐུགས་རྗེ་ཆེན་བོ་བདྨ་དབང་ཕྱུག་ལས་སྔོན་འགྲོ་གཏོར་མ་བྱ་བ་དང་༔
ཐུགས་རྗེ་ཆེན་པོ་བདྨ་དབང་ཕྱུག་གིས་རྫོགས་རིམ་ཡེ་ཤེས་གསང་རིག་ལས༔
དཔེ་རྒྱུད་ཉེ་བར་གསལ་བྱེད་ས་བྱ་བ་བཞུགས་སོ༔77-101
ཐུགས་སྒྲུབ་ཡང་གསང་བླ་མེད་རྩ་གསུམ་འདུས་པའི་བུ་ཡིག་ཡེ་ཤེས་གསལ་
སྒྲོན་ཅེས་བྱ་བ་བཞུགས་སོ།།ཐུགས་བསྒྲུབ་ཡང་གསང་བླ་མེད་ཆོས་མཆོག་པདྨ་རཱ་གའི་དམིགས་རིམ་འཆུག་
མེད་གསལ་བྱེད་ཅེས་བྱ་བ་བཞུགས་སོ་
ཐུགས་སྒྲུབ་ཡང་གསང་བླ་མེད་རྩ་གསུམ་འདུས་པའི་བུ་ཡིག་ཡེ་
ཤེས་གསལ་སྒྲོན་ཅེས་བྱ་བ་བཞུགས་སོ། །་༌་༌་༌༌145-166
ཐུགས་སྒྲུབ་གསུམ་དྲིལ་ཡང་གསེར་སྙིང་པོའི་མན་ངག་བཀླགས་ཆོག་ཏུ་
བཀོད་པ་དབང་གི་ལྕགས་ཀྱུ་ཞེས་བྱ་བ་བཞུགས་སོ། ། ་167-176
ཐུགས་སྒྲུབ་གསང་འདུས་བླ་མེད་རབ་གསུམ་འདུས་པའི་བསྐྱེད་རྫོགས་ཡི་གེ་མེད་པ་ལྷུན་གྲུབ་
ཡེ་ཤེས་དབང་གི་འཕྲེང་བ༔ ཆོས་མཆོག་པདྨ་རཱ་ག་བཞུགས་སོ177-208
ཐུགས་སྒྲུབ་གསུམ་དྲིལ་ཡང་གསང་སྙིང་བོ་བཞུགས་སོ209-214
ཐུགས་སྒྲུབས་གསུམ་དྲིལ་ཡང་གསང་སྙིང་པོ་ལས༔
གསང་བ་མུ་དྲ་མྱུར་འགུགས་ཞེས་བྱ་བཞུགས་སོ 103-110

སྐུ་གསུམ་རིགས་བསྡུས་པདྨ་གུ་རུའི་བསྒྲུབ་པ་ཐུགས་ཀྱི་སྙིང་པོ་བཞུགས་སོ་220-224
དབང་ཆེན་དྲེགས་པ་ཀུན་འདུལ་ལས༔ བསྐྱེད་རྫོགས་འཁྲུལ་མེད་ཙིཏྟ་དམར་པོའི་སྐོར་ལས༔
སྲུང་བའི་འཁོར་ལོ་གུད་དུ་བྱུང་བ་ཡོད་
ཁྲོ་བོའི་རྒྱལ་བོ་དབང་ཆེན་དྲེགས་པ་ཀུན་འདུལ་ལས་བསྐྱེད་རྫོགས་འཁྲུལ་མེད་
ཙིཏྟ་དམར་པོའི་སྐོར་བཞུགས་སོ
ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་སྒྲུབ་པའི་ཐབས་ནི༔ 237-248
དབང་ཆེན་དྲེགས་པ་ཀུན་འདུས་ལས༔ མདུན་བསྐྱེད་ཉེར་བར་སྒྲུབ་པ་ཡོད་249-254
དབང་ཆེན་དྲེགས་པ་ཀུན་འདུས་དབང་ཆོག་གསང་བ་གཅིག་སྒྲུབ་ཡོད255-260
དབང་ཆེན་དྲེགས་པ་ཀུན་འདུས་ལས༔
བརྔན་འབྱིན་བར་ཆད་ཀུན་སེལ་གྱི་གླུད་རབ་ཡོད་261-274
དབང་ཆེན་དྲེགས་པ་ཀུན་འདུས་ལས༔
བརྔན་འབྱིན་བར་ཆད་ཀུན་སེལ་གྱི་སྔོན་འགྲོའི་ལྷན་ཐབས་ངག་འགྲིགས་མ་275-282
དབང་ཆེན་དྲེགས་པ་ཀུན་འདུས་ལས༔
རྒྱལ་བསེན་བརླག་བྱེད་མདུད་ཆོག་མེའི་ཕྲེང་བ་གདུག་བའི་སྤུ་གྲིའོ། །་283-286
དབང་ཆེན་དྲེགས་པ་ཀུན་འདུས་ལས་ཕུང་སེལ་ནག་པོ་དགྲ་བོ་
ཆམ་ལ་འབེབས་པ་བཞུགས་སོ287-288
དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔289-290
ཆོམ་རྐུན་ཇག་པ་འཆིང་བར་བྱེད་པའི་མན་ངག་ལ་291-292
དབང་ཆེན་དྲེགས་པ་ཀུན་འདུལ་ལས༔ བསྙེན་དབང་ཟབ་མོ་བཞུགས་སོ༔་293-308
དབང་ཆེན་དྲེགས་པ་ཀུན་འདུལ་ལས༔ བརྔན་སྦྱིན་བར་ཆད་ཀུན་སེལ་ཡོད༔ ་309-314
དབང་ཆེན་དྲིགས་པ་ཀུན་འདུལ་ལས༔ ཚོགས་ཀྱི་མཆོད་པ་ནི༔315-320

དབང་ཆེན་དྲེགས་པའི་ལྷ་ལ་ཕྱག་འཚལ་ལོ་289-290
ཚེ་བསྒྲུབ་བརྟན་བཞུགས་མའོ༔་321-324
ཚེ་སྒྲུབ་པདྨའི་འཛབ་བཟླས་བཞུགས་སོ༔ 
ཚེ་སྒྲུབ་པདྨའི་འཛབ་བཟླས་གསང་བའི་སྙིང་བྱང་བཞུགས་སོ༔་329-332
ཚེ་སྒྲུབ་རྒྱུན་ཁྱེར་བརྟན་བཞུགས་མའི་ངག་འདོན་འཆི་མེད་སྙིང་པོ་
ཞེས་བྱ་བ་བཞུགས།་༌་༌་༌་༌་༌333-338
ཚེ་དཔག་མེད་སྐུ་གསུམ་འདུས་པའི་དཀྱིལ་འཁོར་གྱི་ཆོ་ག་འཆི་བ་མེད་པའི་
ལྗོན་པ་ཀུན་ཏུ་དགའ་བའི་སྐྱེད་མོས་ཚལ་ཞེས་བྱ་བ་བཞུགས།་339-400
ཚེ་དཔག་མེད་འཆི་མེད་སྐུ་གསུམ་འདུས་པའི་སྒྲུབ་ཐབས་དབང་ཆོག་དང་
བཅས་པ་ཚེ་དབང་བཅུད་འཁྱིལ་ཞེས་བྱ་བ་བཞུགས་སོ༔ ་401-452
ཚེ་སྒྲུབ་སྐོར་ལ༔ ཚེ་དཔག་མེད་འཆི་མེད་སྐུ་གསུམ་འདུས་པ་བཞུགས་སོ༔ 453-460
ཚེ་སྒྲུབ་ཨ་ཧཾ་མི་ཤིགས་དྭངས་མ་གསུམ་ལྡན་མ་བཞུགས་སོ༔་461-466
འཆི་མེད་སྐུ་གསུམ་འདུས་པའི་དབང་ཆོག་བཞུགས་སོ་
ཞི་ཁྲོའི་བསྐྱེད་རྫོགས་ལམ་འབྲས་ཀྱི་སྙིང་པོ་བཞུགས་སོ
གུ་རུ་དྲག་པོ་ཡེ་ཤེས་གསང་བ་བཞུགས་སོ༔ 
དམ་གྲིབ་ཉེས་པ་ཀུན་སེལ་བཞུགས་སོདམ་གྲིབ་ཉེས་པ་ཀུན་སེལ་གྱི་སྒོམ་བཟླས་རྒྱུན་ཁྱེར་ཞི་བྱེད་བདུད་རྩིའི་ཟླ་
སྣང་ཞེས་བྱ་བ་བཞུགས་སོ།།་

དམ་གྲིབ་ཉེས་པ་ཀུན་སེལ་གྱི་ཁྲུས་ཆོག་སོགས་གྲིབ་སེལ་གྱི་མན་ངག་སྙིང་པོ་
བསྡུས་པ་བདུད་རྩིའི་ཟླ་ཟེར་ཞེས་བྱ་བ་བཞུགས་སོ།།523-534
རླུང་སེམས་གནད་ཀྱི་ལྡེ་མིག་ཞེས་བྱ་བ་བཞུགས།535-540
གསང་བའི་ཡིག་བུ་གུད་དུ་ཕྱུང་བ་བཞུགས་སོ༔541-542
སྙིང་རླུང་བསམ་བའི་དམིགས་པ་དང་འཁྲུལ་འཁོར་ནི་543-544
གསང་བའི་ཕྱག་རྒྱ་བསྟེན་པ་ནི༔་བ ་༌་545-548
འཆི་མེད་འཕོ་བ་སྒྲུབ་པའི་ཞལ་གདམས་ཟབ་མོ་བཞུགས་སོ༔་༌༌549-562
འདའ་ཀ་མ་འོད་ཀྱི་འཕོ་བ་བཞུགས་སོ563-566
ཐུན་མོང་མ་ཡིན་པའི་མན་ངག་བར་དོ་ལམ་ཁྱེར་གྱི་གདམས་པ་བཞུགས༔567-576
མིང་དང་བྲལ་བའི་སྙན་བརྒྱུད་གྱི་རྩ་བ་ཡོད་
སྤྱི་ཆིངས་བསྡུས་པ་གནད་གྱི་དོན་བཞུགས་སོ་583-592
མིང་རང་བྲལ་བའི་སྙན་བརྒྱད་ཀྱི་རྩ་བའི་ཚིག་འབྲེལ་ཐར་པའི་
ཕུང་སྲི་ནག་མོའི་ལས་མཐའ་སྨྲ་འབེབས་བཞུགས་སོ611-614
རྫས་སྲུང་ནག་བོ་ཀུན་ཐུབ་བཞུགས་སོ
མཚོན་སྲུང་རྡོ་རྗེའི་གོ་ཁྲབ༔ 617-618
རིགས་བཞི་སྦས་པ་མངོན་པར་གསལ་བའི་སྒྲོན་མེ་བཞུགས་པ་ལགས་སོ༔་619-622
དྲག་སྒྲུབ་གནམ་ལྕགས་མེ་འབར་གདུག་བ་ཀུན་འཇོམས་བཞུགས་པའི་

འདུན་བཤིག་ནག་པོ་བཟློག་མེད་བཞུགས་སོ༔་627-630
དྲག་པོ་རྫས་ཀྱི་ཐོག་འབེབས་ཟབ་མོ་བཞུགས་སོ༔ 631-634
རླུང་ཞགས་ཡང་སྙིང་ཚངས་པ་ཆེན་པོ་བཞུགས་སོ༔་635-638
སྙིང་ཐིག་གཉན་པོའི་བཀའ་སྲུང་མཆེད་བཞིའི་གསོལ་མཆོད་བཞུགས་སོ639-642

གཏེར་ཆེན་གྱི་ཞབས་རྗེས།
གཏེར་ཆེན་ཤེས་རབ་འོད་ཟེར་གྱིས་
བཞེངས་པའི་འབུམ་པ་བྱིན་ཅན།

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
