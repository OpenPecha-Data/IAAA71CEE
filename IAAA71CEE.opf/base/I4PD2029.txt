༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་བཞུགས་སོ།།
༼ཇ༽

༄༅། །གྲོལ་ཏིག་དགོངས་པ་རང་གྲོལ་ཆོས་སྐོར་ནོར་བུའི་དོ་ཤལ།་
གྲོལ་ཐིག་དགོངས་པ་རང་གྲོལ་ལས་ཤེས་རབ་བློ་འཕེལ་མི་བརྗེད་གཟུངས་ཐོབ་ནི༔་1-2
བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ཞེས་བྱ་བ་བཞུགས་3-90
གྲོལ་ཐིག་དགོངས་པ་རང་གྲོལ་ལས༔ ཆོས་བདག་སྤྱི་གཏེར་གྱི་ལུང་བསྟན་བཞུགས་91-104
གྲོལ་ཏིག་དགོངས་པ་རང་གྲོལ་ལས། རྟ་མགྲིན་དྲེགས་པ་ཀུན་འདུལ་འདོན་ཆ་ཟུར་བཀོལ་བཞུགས།་105-118

གྲོལ་ཐིག་དགོངས་པ་རང་གྲོལ་ལས༔ སྤྲ་ཁྲིད་ཉེ་བར་བསྡུས་པ་བཞུགས་པའི་དབུའོ༔་119-136
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བརྒྱུད་པའི་གསོལ་འདེབས་བྱིན་རླབས་སྤྲིན་ཕུང་བཞུགས།་137-144
གྲོལ་ཏིག་དགོངས་པ་རང་གྲོལ་གྱི་ཆོས་སྡེ། ཞི་ཁྲོའི་བསྐྱེད་རྫོགས་ཀྱི་ཕྲིན་ལས་ཁྲིགས་སུ་བསྡེབས་པ་འོད་གསལ་སྙིང་པོ་ཞེས་བྱ་བ་བཞུགས།་145-214
གྲོལ་ཐིག་དགོངས་པ་རང་གྲོལ་གྱི་ལེ་ལག་དམ་གྲིབ་ཉེས་པ་ཀུན་སེལ་གྱི་ཁྲུས་ཆོག་བཞུགས།་215-232
སྔགས་སྲུང་རྡོ་རྗེ་གཤོག་རྒོད་མའི་སྲོག་དབང་སྦྱིན་པ་བཞུགས༔་233-244

༄༅། །གཏེར་སྲུང་ཆེན་མོ་རྡོ་རྗེ་གཤོག་རྒོད་མའི་གསོལ་མཆོད་གྱི་རིམ་པ་བཞུགས༔་245-278
པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་རྒྱས་པའི་དབང་ཆེན་འདུས་གསལ་དུ་བཀོད་པ་གྲུབ་གཉིས་རབ་ཏུ་རྒྱས་པ་ཞེས་བྱ་བ་བཞུགས།་279-334
པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་འབྲིང་པོའི་རྩ་བའི་སྨིན་བྱེད་ཡེ་ཤེས་རབ་ཏུ་རྒྱས་པ།་335-338
པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་བསྡུས་པའི་སྨིན་བྱེད་རིགས་བསྡུས་བརྡ་དབང་ལྔ་བའི་ཡི་གེ་བདེ་ཆེན་རབ་ཏུ་རྒྱས་པ་359-370
པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་དབང་གི་ཆོ་ག་གནད་རྣམ་པར་ཕྱེ་བ་མཁྱེན་བརྩེའི་དགོངས་རྒྱན་ཅེས་བྱ་བ་བཞུགས།་371-574

གྲོལ་ཏིག་མཐོང་བ་རང་གྲོལ་གྱི་དམིགས་རིམ་གསང་བ་ལས་ཀྱང་ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས།་575-620
གྲོལ་ཐིག་དགོངས་པ་རང་གྲོལ་གྱི་རྒྱབ་ཡིག་སྦས་དོན་ཀུན་གསལ་ཞེས་བྱ་བ་བཞུགས།་621-638
གྲོལ་ཐིག་ཁྲིད་ཀྱི་དམིགས་རིམ་གསང་བ་ལས་ཀྱང་ཆེས་ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས།་639-642
གྲོལ་ཐིག་དགོངས་པ་རང་གྲོལ་ལས། བླ་མའི་རྫོགས་རིམ་གྱི་སྙིང་པོ་ཉེ་བར་བསྡུས་པ་བཞུགས།་643-660
གྲོལ་ཐིག་དགོངས་པ་རང་གྲོལ་གྱི་ཁྲིད་ལས་། སྙན་རྒྱུད་མན་ངག་གི་ས་དཔྱད་བསྟན་པའི་སྒྲོན་མེའོ།་661-678

༄༅། །གྲོལ་ཐིག་དགོངས་པ་རང་གྲོལ་གྱི་སྤྱི་ཆིངས་ལུང་གི་ཕྲེང་བ་ལམ་གྱི་སྒྲོན་མེ་སྣང་བྱེད་ཅེས་བྱ་བ་བཞུགས།་

༄༅། །ཀུན་མཁྱེན་ཤེས་རབ་འོད་ཟེར་གྱི་ཟབ་གཏེར་གྲོལ་ཏིག་དགོངས་པ་རང་གྲོལ་ཆོས་སྐོར་ནོར་བུའི་དོ་ཤལ་ཞེས་བྱ་བ་བཞུགས་སོ།།
པོད་བདུན་པ། 

༄༅།  །གྲོལ་ཐིག་དགོངས་པ་རང་གྲོལ་ལས་ཤེས་རབ་བློ་འཕེལ་མི་བརྗེད་གཟུངས་ཐོབ་ནི༔

༄༅། །རང་གི་ལུས་འདི་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུའི་ངང་ནས་ལྕེ་ཉིད་ཤེས་རབ་ཀྱི་རལ་གྲི་སོ་གཉིས་པ་ནམ་མཁའི་མདོག་ཅན་གྱི་དབུས་སུ་དྷི་
ཡིག་དམར་གསལ་འོད་ཟེར་ཀུན་ནས་འཕྲོ་བས་ཕྱོགས་བཅུར་བཞུགས་པའི་སངས་རྒྱས་བྱང་སེམས་ཐམས་ཅད་ཀྱི་མཁྱེན་བརྩེ་༔ འོད་ཟེར་རྣམ་པ་ལྔའི་ཚུལ་གྱིས་བཀུག་ཅིང་བསྟིམས་པས༔
མགྲིན་པར་སྒྲ་སྙན་སྔོན་པོ་དབུས་སུ་ཧྲིང་གིས་མཚན་པའི་རྒྱུད་བཞི་ཐབས་ཀྱིས་རྒྱལ་བ་རྣམས་མཆོད་ཅིང་ཐུགས་རྒྱུད་བསྐུལ་ནས་ངག་གི་དངོས་གྲུབ་ཆར་བཞིན་དུ་བབས་པར་བསམ་བཞིན༔ ངག་ཏུ་ལ
དྷཱི་དང་ཧྲཱིང་ཅི་མང་ཡེངས་མེད་དུ་བཟླས༔ ཤེས་རབ་སྐྱེད་པར་བྱེད་པའི་སྔགས། བཱུཾ་པེ་བུ་པེ་བུ་པྲཛྷ་ཝརྔྷནི༔ ཛ་ར་ཛ་ར་མེ་དྷ་ཝ་དྷ་ནི༔ དྷི་རི་དྷི་རི་བུདྷི་ཝདྷི་ནི་སྭཱ་ཧཱཿ ཀ་པ་ཙ་ཀ་ན་ལ་ལ་ཏེ་སྭཱ་ཧཱཿ ཏདྱ་ཐཱཿ ཁ་ལི་
ཁ་ལི་བ་ལི་ཏེ་སྭཱ་ཧཱཿ ཏདྱཐཱཿ ཀ་པ་ཙ་ཀརྣ་ལ་ལ་ཏེ་སྭཱ་ཧཱཿ མན་ངག་ཟབ་ཁྱད་བླ་ན་མེད་པ་ཡང་དག་བའོ༔ ས་མ་ཡ༔ གུ་ཧྱ༔ རྒྱ་རྒྱ་རྒྱ༔ འདི་ལ་བརྟེན་ནས་དངོས་གྲུབ་ཆར་བཞིན་དུ་འབབ་བའོ། །

༄༅། །བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ཞེས་བྱ་བ་བཞུགས་སོ༔

༄༅   ། མ་ཏཱ་གུ་རུ་སརྦ་སིདྦྷི་ཧཱུྃ༔ རྒྱལ་བ་ཀུན་གྱི་དགོངས་པའི་གཅུད་བསྡུ་ས་པ༔ སངས་རྒྱས་ལག་གཅང་ཁམས་གསུམ་གཅིང་
གྲོལ་ཏེ༔ འདི་འདྲའི་གདམས་བ་འཛམ་བུའི་གླིང་ན་མེད༔ ཀུན་བཟང་རྡོར་སེམས་དགའ་རབ་རྡོ་རྗེ་ཡི༔ རང་གི་ཐུགས་ལས་གཅེས་པའི་གདམས་བ་འདི༔ པདྣང་ཡིས་སུ་ལའང་
བསྟན་པ་མེད༔ ཅིཏྟའི་ཀློང་དུ་རྒྱ་ཡིས་རབ་བཏབ་ཀྱད༔ བེེ་རོ་ཆོས་རྒྱལ་གཉིས་ལ་སྙིང་ཁྲག་འཕོ༔ ད་ལྟ་ཉིད་ལོངས་གསང་བའི་ཤོག་དྲིལ་རྣམས༔ སྙིང་མཛོད་སྨུག་པོའི་
ནང་དུ་གཏེར་དུ་སྦོས༔ འདི་དང་སུ་འཕྲད་མངོན་སངས་རྒྱས་བར་ངེས༔ ང་དང་དགོངས་བ་མཉན་པ་བེེ་རོ་ཡིན༔ མ་འོངས་བཞི་བཅུ་བ་རལ་དུས་ཀྱི་ཚི༔ ལམ་བཟང་བསྟན་
བའི་སྙིང་པོ་མངོན་སུམ་གྱིས༔ ལམ་གྱི་གནད་བྲལ་མུ་ཅོར་སྟོན་པའི་དུས༔ ལས་ལྡན་སྐྱེས་བུ་གཉིས་དང་འཕྲད་པར་འགྱུར༔ གསང་བའི་ལུང་བསྟན་མ་གཏོགས་ཞུ་དག་ཕེར༔                      

༄༅། །གཅིག་ལས་གཅིག་ཡིད་ཆེས་པས་འཁྲུལ་པ་བྲལ༔ ལོ་ལྔའི་བར་དུ་མ་སྤེལ་དམ་དུ་སྦོས༔ དེ་ནས་རྡོ་རྗེ་སེམས་དཔའི་སྣང་བ་འབྱུང༔ དག་སྣང་སྒོ་སྟུན་གྲོལ་
ལམ་སྒོ་འབྱེད་ཅིང༔ འདི་ཉིད་བབས་པའི་རྟགས་ལྡན་སྐྱེས་བུ་ནི༔ སྨེ་བའི་སྟོད་རྒྱན་ག་ཤའི་ཕྲེང་བ་ཅན༔ སྣང་བ་སྤུར་ཞིང་འདོད་བློ་ཞིག་པ་དང༔ སྤྱོད་པ་ཤུགས་ཆེན་གསང་སྔགས་
སྟོབས་ལྡན་ཞིང༔ ཀོང་པོ་འབུམ་ཕྲག་ཡེ་ཤེས་མིང་ལྡན་འབྱུང༔ དེ་དང་སྒོ་བསྟུན་གསང་བའི་གཏེར་ཤོག་ཐོབ༔ དུས་ཀྱི་ཐ་མར་འགྲོ་རྣམས་བསོད་ནམས་དམན༔ ཚོགས་ལ་
མི་འབད་སྡིག་པའི་ལས་ལ་བརྩོན༔ རྣམ་སྨིན་དང་ནི་དབང་དང་བདག་འདྲར་བསྡོ༔ ཡིད་མི་འཐད་པའི་སྡུག་བསྔལ་ལས་ལ་སྤྱདཿ ཿདེ་དུས་ཨུ་རྒྱན་ཉིད་དང་རིག་འཛིན་རྣམས༔ དགོངས་
པ་གཅིག་དང་དབྱངས་གཅིག་ཉིད་དུ་འགྱུར༔ ཡང་དག་སྙིང་པོ་བླ་མ་སྒྲུབ་པའི་ཆོས༔ རིག་པ་དོན་ལྡན་ཚེ་གཅིག་སངས་རྒྱས་ལམ༔ འདི་ཉིད་བསྟན་པའི་དུས་ལ་བབས་ནའང༔ དེ་

དུས་འདི་ཉིད་དམ་ཞིང་བསམ་བཞིན་སྤེལ༔ དེ་ཕྱིར་འདི་ཉིད་དུས་ལ་བབ་པའི་ཚེ༔ རིག་འཛིན་མཁའ་འགྲོ་རྒྱལ་བ་རྒྱ་མཚོ་ཡིས༔ དངོས་སམ་རྨིས་སམ་བརྡ་དང་ཚིག་ཏུ་བསྐུལ
བསྟན་པའི་མེ་རོ་ཕྱོགས་བཅུ་ཀུན་ནས་བསླང༔ བསྒྲུབ་པའི་དམ་བཅའ་མཉེས་པའི་ཞབས་ཏོག་དང༔ བརྩེ་བའི་སེམས་དང་དད་པའི་མོས་གུས་ཅན༔ འཁོར་དུ་བྱུང་ནས་རིམ་
གྱིས་བརྟགས་ལ་བྱིན༔ འདི་ཉིད་ཡང་གསང་སྙིང་པོ་དགོངས་པའི་གཏེར༔ སྲོག་གི་དྭངས་མ་ཐུགས་ཀྱི་བསྒྲུབ་པའི་བཅུད༔ ཡང་ཏིག་ཟབ་མོ་རིག་འཛིན་ཐུགས་ལ་གབ༔ དངོས་
དང་ཉམས་སུ་ང་ཡི་དབང་བཞི་བསྐུར༔ དཔའ་བོ་མཁའ་འགྲོའི་བསྐུལ་མ་ཐེངས་གསུམ་འོངས༔ དེ་དུས་ཐེ་ཚོམ་མ་བྱེད་གནད་ཐེམ་ཡིན༔ མ་ལས་བུ་བྲིས་བུ་ལས་གང་འོས་སྤེལ༔ མ་དཔེ་
བཙོན་འཛིན་མ་བྱེད་གནད་ཐེབས་ཡིན༔ དུས་གསུམ་སངས་རྒྱས་བསྒྲུབ་པ་རབ་དབྱེ་གསུམ༔ རིམ་པས་བསྟན་ཅིང་འབྲེལ་བས་ལེགས་པ་བསྟེན༔ སྣོད་དང་ལྡན་ན་ལོ་གསུམ་

༄༅། །རྫོགས་པར་བྱིན༔ གསང་ཞིང་བསྟན་ན་དར་རྒྱས་འབྱུང་བར་འགྱུར༔ རྩོད་དུས་སྙིགས་མ་གསང་སྔགས་འཆལ་དུས་སུ༔ རིག་འཛིན་ཀུན་གྱི་ཕྲིན་ལས་
གཅིག་བསྡུས་པ༔ པདྨའི་ཐུགས་སྲས་འོད་ཟེར་མིང་ཅན་དེ༔ དེ་ཉིད་སུ་འཕྲད་མཐོང་དང་ཐོས་པས་ཀྱང༔ སྲིད་པ་ཐ་མའི་འགྲོ་བ་ཉིད་དུ་བྱེད༔ དེས་ཀྱང་དཔེ་རྒྱུད་རྣམས་ཀྱང་བྲིས་
ཤིང་བཅངས༔ སྙན་བརྒྱུད་རྣམ་གསུམ་སྣོད་ལྡན་བུ་ལ་སྤེལ༔ འདི་ནི་བླ་མ་རིག་འཛིན་ཀུན་གྱི་བཀའ༔ རྒྱལ་བ་སྲས་བཅས་དགོངས་པའི་བཅུད་ཕྱུངས་པའི༔ རིག་འཛིན་
བསྒྲུབ་པ་གསང་བའི་ཡང་ཏིག་འདི༔ ས་སྟེང་ཀུན་ཏུ་རྙེད་པར་དཀའ་བའི་ཕྱིར༔ མཁའ་འགྲོ་རིག་འཛིན་དམ་ཅན་ཆོས་སྐྱོང་ལ༔ ཡང་ཡང་གཏད་དོ་དུས་ཀྱི་ཐ་མ་ལ༔ འགྲོ་བ་འདྲེན་
པའི་བུ་བརྒྱད་ཕོ་མོ་བརྒྱད༔ རིག་འཛིན་བྱིན་རླབས་ཐོབ་པ་ཉི་ཤུ་ལྔ༔ ལས་ཀྱི་འབྲེལ་བ་ཁྲི་དང་བརྒྱ་ཕྲག་བདུན༔ དགོངས་པའི་གདུལ་བྱ་ནམ་མཁའི་མཐར་ཐུག་ལ༔ སངས་

རྒྱས་དངོས་གྲུབ་མཆོག་གི་སྐལ་པ་ཡོད༔ གདམས་པ་གཏད་དོ་ཕོད་པ་བཅུ་གསུམ་དང༔ དཀའ་བ་བཅོ་བརྒྱད་ལུས་སྲོག་ལོངས་སྤྱོད་ཀུན༔ ཆོས་ཕྱིར་བཏང་བའི་སྐལ་ལྡན་བུ་ལ་
གདམས༔ དམ་ཉམས་བཀའ་ལ་རས་ཆོད་བྱེད་པ་དང༔ དམ་མེད་སློབ་དཔོན་སྨད་པའི་རིགས་བྱུང་ན༔ བཀའ་སྲུང་རྒྱ་མཚོས་བཀའ་ཡི་སྲུང་མ་མཛོད༔ རྡོ་རྗེ་གཤོག་རྒོད་
དམ་ཉམས་སྲོག་རྩ་ཆོད༔ སྲུང་མ་གཟའ་དང་སྐྱེས་བུ་རྡོ་རྗེ་ལེགས༔ ཉིན་མཚན་ཀུན་ཏུ་བཀའ་ཡི་བྱ་ར་མཛོདཿ ས་མ་ཡཱ༔ རྒྱ་རྒྱ་རྒྱ༔ གསང་རྒྱ༔ སྦས་རྒྱ༔ གཅེས་རྒྱ༔ གཉན་རྒྱ༔ དམ་ཚིག་རྒྱ༔ གུ་ཧྱ༔ བཛཱ༔
ཁཐཾ༔ འུ་འུ་འུཿ གཞི་ཡེ་རྫོགས༔ ལམ་མངོན་རྫོགས༔ འབྲས་བུ་ཡོངས་སུ་རྫོགས་པ་ལ༔ འོད་གསལ་རྡོ་རྗེ་སྙིང་པོ་འདི་ལ༔ ཐོག་མར་རིག་པ་འཛིན་པའི་ས་ལ་གནས་པའི་བླ་མ་ལ་
དབེན་ཞིང་ཉམས་དགའ་བའི་གནས་སུ༔ སྨིན་བྱེད་ཀྱི་དབང་དང་རང་ལུས་དཀྱིལ་འཁོར་ལྷུན་འགྲུབ་ཡོངས་རྫོགས་ཀྱི་སྐོར་རྣམས་ཞུས་ནས༔ གནས་སྐབས་སུ་བྱེད་པ་བཅིངས་པའི་

༄༅། །སྦྱོར་བ་བྱས་པའི༔ རང་གི་ལུས་ཀྱི་སྲིད་པ་གསུམ་པོ་གཡོ་བར་མི་འགྱུར་ཞིང་རྡོ་རྗེ་ལུས་གྲུབ་པར་བྱ་བ་ཡིན་ཏེ༔ སུས་ཀྱང་མ་བསྐྱེད་པའི་རང་སྣང་ལས་གྲུབ་པའི་
ཁམས་གསུམ་གྱི་སྲིད་པ་སུམ་ཅུ་རྩ་གཅིག་པོ་འདི་དག་ཀྱང་རང་ལས་བྱུང་ཞིང་བག་ཆགས་ཀྱི་དབང་གིས་རབ་ཏུ་སྣང་བ་སྟེ༔ རྡོ་རྗེའི་ལུས་ལ་ཁམས་གསུམ་གསུམ་ཀ་ཚང་སྟེ༔ ལྟེ་
བ་ཡན་ཆད་ཁྲུ་དོ་ནི་མི་དང་ལྷ་རྣམས་ཏེ༔ ཕྱི་རི་རབ་ཀྱི་རྩ་བ་ནས་ཡར་གཟུགས་མེད་གནས་ཀྱི་བར་ལ་འབུམ་ཕྲག་གཉིས་སོ༔ ལྟེ་བ་མན་ཆད་ཁྲུ་དོ་ནི༔ ལྷ་མ་ཡིན་ཀླུ་ཡི་དྭགས་ག
དམྱལ་བ་རྣམས་ཏེ༔ ཕྱི་འཇིག་རྟེན་གྱི་ཁམས་རྣམས་དང༔ ནང་སེམས་ཅན་གྱི་ལུས་རྣམས་དང༔ གཞན་ཆོས་ཀྱི་དབྱིངས་ཀྱི་དཀྱིལ་འཁོར་རྣམས༔ རྟེན་འབྲེལ་ཙམ་
དུ་མཚུངས་པའི་གནད་ཀྱི་བསྒོམས་མི་སྒོམ་པ་འཁོར་འདུས་སྣ་ཚོགས་སུ་འཆར་བས་འཇིག་རྟེན་ཀུན་རྫོབ་ཏུ་མོས་པ་རྣམས་སེམས་ཅན་གྱི་བསམ་པའི་དབང་གིས་འཇིག་རྟེན་གྱི་ཁམས་ཀྱི་ཚད་

སེམས་ཅན་རྣམས་ལ་དུ་མར་གསུངས་ཤིང༔ དོན་དམ་པར་འཇིག་རྟེན་གྱི་ཁམས་ཚད་དུ་བཟུང་བ་དེ༔ སེམས་ཅན་རྣམས་ཀྱི་བསོད་ནམས་དང་སྡིགས་པའི་དཔངས༔ རི་རབ་
ནི་དཔག་ཚད་བརྒྱད་ཁྲི་ཉིས་སྟོང་ཡར་འཕགས་སོ༔ བཞི་ཁྲི་ཉིས་སྟོང་མར་ནུབ་བོ༔ ཞེས་སྣང་བརྒྱད་ལ་སོགས་སུ་གསལ་ཡང་འགག་པ་མེད་དོ༔ ཕྱི་རི་རབ་ཀྱི་རྩ་བ་ནས༔ མར་
རླུང་དཀྱིལ་བར་འབུམ་གཉིས་སོ༔ རྒྱ་ལ་ལུས་ཀྱི་བྲང་གི་དབུས་ནས་སོར་མོའི་རྩེ་ལ་ཐུག་གི་བར་ལ་ཁྲུ་དོའོ༔ ཕྱི་རི་རབ་ཀྱི་དཀྱིལ་ནས་མེ་རི་ལ་ཐུག་གི་བར་ལ་འབུམ་ཕྲག་
གཉིས་སོ༔ མཐར་བསྐོར་ལ་དཔག་ཚད་འབུམ་ཕྲག་བཅུ་གཉིས་ཏེ༔ ནང་ལུས་ཀྱི་མཐའ་ཡང་དེས་མཚོན་ནོ༔ དེ་ལ་སྤྱི་གཙུག་༼མཆན། དྲུག་པ་བརྒྱད་དོ་ཡིན་པ་འདྲ༽ ནས་སོར་བཞི་ནི་གཟུགས་
མེད་ཀྱི་ཁམས་ཀྱི་ཁམས་བཞིའོ༔ དེ་འོག་སོར་བཅུ་དྲུག་གཟུགས་ཁམས་བཅུ་དྲུག་གོ༔ དེ་འོག་འདོད་ཁམས་ལྷ་རིགས་དྲུག་གོ༔ དེ་འོག་མི་རྣམས་ནི་ལྟེ་བའི་བར་དོ༔ ལུས་

༄༅། །ལ་སྤྱི་བོ་རྐང་མཐིལ་བར་ལ་སོར་དྲུག་དྲུག་པ་བརྒྱད་དོ༔ དེའི་ཕྱི་ས་ཆུ་མེ་རླུང་གི་དཔངས་ལ་དཔག་ཚད་སྟོང་ཕྲག་ཉེར་ལྔ་པ་བརྒྱད་དོ༔ ལུས་ལ་སོར་དྲུག་དྲུག་
པ་བརྒྱད་དོ་ཡིན་པ་འདྲ་དྲུག་གོ༔ ཕྱི་ལ་སྟོང་ཕྲག་ཉེར་ལྔ་པ་རེ་རེའོ༔ ལྟེ་བ་མན་སུམ་མདོའི་བར་ལ་སའི་དཀྱིལ་འཁོར་ཏེ༔ ལྷ་མ་ཡིན་དང་བྱོལ་སོང་རྣམས་དང་ཡི་དྭགས་རྣམས་
དང༔ དམྱལ་བ་རིགས་གཉིས་སོ༔ བརླ་ཆུ་ཡི་དཀྱིལ་འཁོར་ཏེ༔ དམྱལ་བ་རིགས་གཉིས་སོ༔ རྗེ་ངར་མེའི་དཀྱིལ་འཁོར་ཏེ་དམྱལ་བ་རིགས་གཉིས་སོ༔ དེ་མན་ཆད་རླུང་
གི་དཀྱིལ་འཁོར་ཏེ་རིགས་གཉིས་སོ༔ རྐང་མཐིལ་རླུང་རྡོ་རྗེའི་དམྱལ་བ་བརྒྱད་དོ༔ འབྱུང་རིམ་ནི༔ རྐང་ལག་ཚོགས་གསུམ་རིམ་པ་ལྟར༔ རླུང་མེའི་དཀྱིལ་འཁོར་ཡིན་ནོ༔ བྲང་གྲུ་
བཞི་པ་སྒལ་ཚིགས་ཀྱི་རུས་པ་རྣམས་རིའི་རྒྱལ་པོ་རི་རབ་བོ༔ འཁོར་ཡུག་རི་བདུན་བདུན་ནི༔ བརླའི་རུས་པ་ནི་འོད་སྔོན་ནོ༔ རྗེ་ངར་གྱི་རུས་པ་ནི་མན་ད་རའོ༔

བོལ་གོང་གི་རུས་པ་ནི་ཎི་ཁ་ཊའི་རི་བོ༔ དཔུང་པའི་རུས་པ་ནི་ནོར་བུའི་རི་བོ༔ ལག་ངར་གྱི་རུས་པ་ནི་རྡོ་སྣའི་རི་བོ༔ ལག་མགོའི་རུས་པ་ནི་བསིལ་རི་ཁ་བ་ཅན་གྱི་རིའོ །
སོར་མོ་རྣམས་ནི་ཕྱི་རྟགས་དང་པོ་རྡོ་རྗེའི་འཕྲུལ་འཁོར༔ འཁྲུལ་འཁོར་གྱི་རྒྱ་མཚོ་བདུན་ནི༔ སྦྲང་རྩིའི་རྒྱ་མཚོ་ནི་ཁུ་བའོ༔ མར་གྱི་རྒྱ་མཚོ་ནི་ཞག་གོ༔ ཞོའི་རྒྱ་མཚོ་ནི་
ཀླད་པའོ༔ འོ་མའི་རྒྱ་མཚོ་ནི་བུད་མེད་ཀྱི་འོ་མ་དེ་སྐྱེས་པའི་བད་ཀན་གྱི་ཁམས་སོ༔ ཆུ་བོ་རྒྱ་མཚོ་ནི་མཆིལ་མའོ༔ ཆང་གི་རྒྱ་མཚོ་ནི་རྡུལ་ལོ༔ ཕྱི་བ་ཚྭའི་རྒྱ་མཚོ་
ནི་གཅིན་ནོ༔ འཁོར་ཡུག་གི་གླིང་བདུན་ནི༔ བད་ཀན་གྱི་ཁམས་ནི་ཟླ་བའི་གླིང་ངོ༔ རྒྱུ་མ་ནི་འོད་དཀར་གྱི་གླིང་ངོ༔ ཚིལ་བུ་ནི་ཀུ་ཤའི་གླིང་ངོ༔ སྙིང་ནི་མི་འམ་ཅིའི་
གླིང་ངོ༔ མཆིན་པ་ནི་ཁྱུང་གི་གླིང་ངོ༔ ཤ་ནི་དྲག་པའི་གླིང་ངོ༔ དེ་རྣམས་ནི་ནང་གི་གླིང་དྲུག་གོ༔ རྐང་པ་གཡས་པ་ནུབ་གླིང་གསུམ༔ གཡོན་པ་བྱང་གླིང་གསུམ༔ ལག་པ་

༄༅། །གཡས་པ་ཤར་གླིང་གསུམ༔ གཡོན་པ་ལྷོ་གླིང་གསུམ༔ རྐང་ལག་དུམ་བུ་བཅུ་གཉིས་ནི་ཕྱི་གླིང གླིང་ཕྲན་དང་བཅས་པ་སྟེ༔ དུམ་བུ་བཅུ་གཉིས་སོ༔ གནས་ཉི་ཤུ་རྩ་
བཞི་ནི་གོང་དུ་བསྟན་པ་བཞིན༔ ཕྱི་ཕྱི་ལའང་གནས་ཤིང༔ ཕུང་པོ་ནང་དུ་ཁམས་དང་སྐྱེ་མཆེད་བསྐྱེད་པས་བྱེད་པའི་རྩའོ༔ ནང་དུ་འབྱུང་ལྔའི་ཁམས་ལྔ་ནི༔ ཕྱིའི་འབྱུང་
བ་རིམ་པ་བཞིན་དུ༔ པྲ་བ་བརླན་དང་དྲོད་དང་དབུགས་བུ་ག་ནམ་མཁའོ༔ ཕྱི་དགྲ་གཅན་ནི་ནང་དུ་དབུ་མའོ༔ ཕྱི་སྐར་མའི་ཚོགས་ནི་ནང་དུ་སྒལ་མཆན་རྩ་རྣམས་འཁྱིལ་བ་
བཞིན་ཁྲག་ཁྲུག་ཏུ་ཡོད་པ་ནི༔ སྣ་བུག་གཉིས་ནི་རླུང་གི་གཟའ་དེ་དག་མཆན་ཡིན་པ་འདྲ། ༼ མེའི་ཁམས་༽ ཉི་མ་དང་ཟླ་༼རྩ་ཁམས༽བའོ༔ མིག་གཉིས་ནི་གཟའ་མིག་༼མིའི་ཁམས༽དམར་དང་ཕུར་༼ཆུའི་ཁམས་༽
བུའོ༔ ཁམས་དང་དྲི་ཆུའི་གཟའ་པ་༼སའི་ཁམས༽ སངས་དང་ལག་༼ཆུའི་ཁམས༽ བའོ༔ དྲི་ཆེན་ལམ་དང་གཙུག་ཏོར་གྱི་བུ་ག་གཉིས་ནི༔ སའི་གཟའ་སྤེན་པ་དང་མཇུག་རིང་ངོ༔ རྣ་བ་

གཉིས་ནི་ནམ་མཁའི་ཁམས་གཟའ་སྒྲ་གཅན་དང་དུས་མེའོ༔ ཕྱི་རླུང་གི་མགོ་ལ་བསྐོར་བ་ལྟར༔ ནང་དུ་མགྲིན་པའི་འཁོར་ལོ་རྩ་སུམ་ཅུ་རྩ་གཉིས་ཀྱི་གཞི་སྟོང་པ་ཉིད་ལ༔ ལག་མ་རྒྱུ་
སྐར་གྱི་རྩ་ཉེར་བརྒྱད་ལ༔ དབུགས་ཀྱི་འཁོར་ལོ་ཉིན་མཚན་དུ་འཁོར་བའོ༔ ཉི་ཟླ་གཉིས་པོ་ཁྱིམ་བཅུ་གཉིས་ཁྱད་པར་རྒྱུ་བ་བཞིན་དུ༔ ནང་དུ་གཡས་གཡོན་ཉི་ཟླ་རླུང་གཉིས་
ཕོ་བ་བཅུ་གཉིས་ལུས་ལ་ཁྱབ་པར་རྒྱུའོ༔ ཕྱི་རུ་ཉི་ཟླ་ལ་ལོ་གཅིག་ལ་ལྷོ་བགྲོད་དང་བྱང་བགྲོད་གཉིས་ཡོད་པ་ལྟར༔ ནང་དུ་ཞག་གཅིག་ལ་དབུགས་གཉིས་ཀྱི་སྲོག་དང་ཐུར་
སེལ་གྱིབགྲོད་པ་གཉིས་ཀྱི་ལུས་ལ་ཚིགས་ཆེན་བཅུ་གཉིས་སུ་ཁྱབ་པར་རྒྱུ་བའོ༔ དེ་ལ་དབུགས་ཁུག་པ་དྲུག་ཅུ་སྲང་སྟེ༔ ཆུ་སྲང་དྲུག་ཅུ་ཆུ་ཚོད་གཅིག༔ མཆན། མཚན་སུམ་ཅུ་རྩ་དྲུག་ཡུད་
ཙམ་བཅོ་བརྒྱད་ཆུ་ཚོད་དྲུག་ཅིག་ཉིན་ཞག་གཅིག་གོ༔ ཉིན་ཞག་ཐུན་མཚམས་༼ཉི་མ་རིང་སྐབས་སུ་ཉིན་ཆུ་ཚོད་སུམ་ཅུ་རྩ་དྲུག་ཡུད་ཙམ་བཅོ་བརྒྱད་མཚན་རིང་སྐབས་སུ་ཉིན་ཆུ་ཚོད་ཉེར་བཞི་སྙོམས་པ་ནི་སྦྲུལ་གྱི་ཟླ་བའི་ཉ་ལ་ཉིན་ཆུ་ཚོད་སུམ་ཅུ་

༄༅། །མཚན་སུམ་ཅུ་ཡུད་ཙམ་བཅོ་ལྔའོ། །ཡིད་བཞིན་མཛོད་ལས་དུས་མཐའི་སྐད་ཅིག་མ་ནི་སེ་གོལ་གྱི་དྲུག་ཅུ་རྩ་བཞི་ཆ་གཅིག་བརྒྱ་ཉི་ཤུ་དེ་སྐད་ཅིག་མ་དྲུག་ཅུ་ཐང་གཅིག་སྟེ༔ སུམ་ཅུ་ཐང་གཅིག་མ་ཡུད་ཙམ་སུམ་ཅུ་ཉིན་ཞག་ཟླ་བ་ཟླ་བ་བཅུ་ཟླ་བ་གཉིས་
ཟླ་གཅིག་གོ་༽ ཞག་གཅིག༼ ལུག་ཀརྐ་ཊ་སྲང་དང་ཆུ་སྲིན་དང་སྡིག་པ་དང་བུམ་པ་དང་འཁྲིག་པ་དང་བུ་མོ་དང་གཞུ་དང་ཉ་དང་༽ ཞག་གཅིག་ཐུན་མཚམས་བཞི་ཐུན་ཚོད་བརྒྱད་དུས་སྦྱོར་བཅུ་གཉིས༔ ཡུད་ཙམ་སུམ་ཅུ༔
དབུགས་ཉིས་ཁྲི་ཆིག་སྟོང་དྲུག་བརྒྱའོ༔ འཕོ་ཆེན་རེ་ལ་དབུགས་སྟོང་བརྒྱད་བརྒྱ་རེ༔ ཞག་གཅིག་གོ༔ ཕྱི་ཟླ་བ་བཅུ་གཉིས་ནང་དུ༔ རླུང་སྦྱོར་བཅུ་གཉིས་སོ༔ ཕྱི་གླིང་བཞི་སོགས་ནམ་ཟླ་
དུས་བཞི་མགོ་ཟླ་ཁྱིམ་བཅུ་གཉིས༔ ཉིན་ཞག་ཐེངས་ཅིག་གཡས་སུ་འཁོར་བ་ལ༔ ཉི་ཟླ་རང་འགྲོས་ཀྱིས་བུམ་མགྱོགས་ཀྱི་གཡོན་བསྐོར་དུ་འགྲོ་བ་ལ༔ ཉི་མའི་ལོ་གཅིག་ལ་ཁྱིམ་
བཅུ་གཉིས་དང་རི་རབ་ཐང་རེ་འཁོར༔ ཟླ་བ་ཟླ་རེ་ལ་ཁྱིམ་བཅུ་གཉིས་དང་རི་རབ་ཐང་རེ་འཁོར་བ་ལ༔ ལྷོ་འཛམ་བུའི་གླིང་ལ་དཔྱིད་ཟླ་གསུམ་ཡོད་དུས༔ ཤར་ལུས་འཕགས་པོ་

ལ་དབྱར་ཟླ་གསུམ་ཡོད༔ བྱང་སྒྲ་མི་སྙན་ལ་སྟོན་ཟླ་གསུམ་ཡོད༔ ནུབ་བ་ལང་སྤྱོད་ལ་དགུན་ཟླ་གསུམ་ཡོད༔ དུས་གཡས་སུ་འཁོར་བ་དེས་མཚོན༔ དེ་བཞིན་ནང་ནུབ་ཉིན་
ཞག་གཅིག་ལ༔ སྲོག་ལུས་ལ་འཁོར་ཚུལ་ནི༔ སྣ་བུག་གཡས་གཡོན་གྱི་འཕོ་ཆེན་དྲུག་ལུས་ཀྱི་སྟོད་ལ༔ ལག་པ་གཡས་གཡོན་གྱི་ཚིགས་ཆེན་དྲུག་གི་སར་རིས་མོས་རྒྱུ་བ་ནི་བྱང་
བགྲོད་དང༔ ཡང་འཕོ་ཆེན་དྲུག་འོག་ཏུ་རྐང་པ་གཡས་གཡོན་གྱི་ཚིགས་ཆེན་དྲུག་གིས༔ མར་རྒྱུ་བ་ནི་ལྷོ་བགྲོད་དོ༔ དེ་ནས་གླིང་བཞི་ཕྱི་ནང་ཀུན་ཏུ་ཁམས་འཕེལ་ཞིང་འགྲིབ་པ་ཡང་
དེས་མཚོན་ནོ༔ ནང་དུ་ཆུ་འཛིན་རླངས་པའོ༔ རླུང་གི་སྒྲ་ནི་གློ་བའོ༔ སྙིང་ཁ་ནས་འབྱུང་བའི་སྒྲ་ཐོག་གོ༔ རྒྱུ་ལྟོའི་སྒྲ་ནི་འབྲུག་གོ༔ མེ་གསུམ་བཤད་པ་ནི༔ སྙིང་ཁ་
མགྲིན་པ་ལྟེ་བ་ན༔ གློག་དང་ཉི་གྲོས་སྲེག་བྱེད་མེ་གསུམ་ཡིན༔ བ་སྤུ་ནི་འབྱུང་པོའི་བྱེ་བ་ཕྲག་བཞིའོ༔ ཕྱིའི་སྐྱེ་གནས་རྣམས་ནི༔ ནང་དུ་བ་སྤུ་སྲིན་བུའོ༔ ཕྱི་རླུང་

༄༅། །གི་ཁམས་སྒོང་སྐྱེས་ནི་ནང་དུ་ཤིག་གོ༔ ཕྱིའི་ཆུའི་ཁམས་དྲོད་གཤེར་སྐྱེས་ནི༔ ནང་ལུས་ཀྱི་སྲིན་འབུ་རྣམས་སོ༔ ཕྱི་མེའི་ཁམས་མངལ་སྐྱེས་ནི་ནང་དུ་
ཁུ་བ་ལ་སོགས་པའོ༔ ཕྱི་ནམ་མཁའི་ཁམས་རྫུས་སྐྱེས་ནི་ནང་གི་སྲོག་ཆགས་ཕྲ་མོ་རྣམས་སོ༔ ཕྱི་བདུད་རྩིའི་ཆར་ནང་དུ་ལྕེའུ་ཆུང་གིས་བདུད་རྩིའོ༔ དེ་ལ་སོགས་པ་ཕྱི་ནང་
དངོས་པོ་ཇི་སྙེད་ནང་དུ་རྩ་རླུང་ཐིག་ལེ་ལ་མ་ཚང་བར་མེད་པ་གནས་ཤིང་ཁྱབ་བོ༔ དེ་ལས་གཞན་དམ་པར་གྱུར་པ་ཚོགས་ཆོས་ཉིད་རྣམ་པ་ཐམས་ཅད་དང་བྲལ་བ་མེད་ཀྱང༔ རྣལ་
འབྱོར་པའི་རྒྱུད་ལ་བརྟེན་པ་ཆོས་ཉིད་ཀྱི་སེམས་རྩ་རླུང་ཐིག་ལེ་བཞི་ལ༔ ཆོས་ཅན་གྱི་སེམས་རྩ་རླུང༔ མཆན། ༼ལུས་རྩ་ཡི་ཡི་གེའི་དཀྱིལ་འཁོར་ཁམས་བདུད་རྩིའི་དཀྱིལ་འཁོར་རླུང་ཡེ་ཤེས་ཀྱི་དཀྱིལ་འཁོར་རིག་པ་
བྱང་ཆུབ་སེམས་ཀྱི་དཀྱིལ་འཁོར་རྣམ་བ་ཤེས་པ་ཧེ་རུ་ཀ༔ ཤེས་པ་བརྒྱད་ཀོའུ་རི་མ་བརྒྱད་ཡུལ་བརྒྱད་ཕྲ་མེན་མ་བརྒྱད་རྟག་ཆད་མུ་བཞི་སྒོ་བ་བཞི་སྒལ་ཚིགས་ཉི་ཤུ་རྩ་བརྒྱད་དབང་ཕྱུག་མ་ཉི་ཤུ་རྩ་བརྒྱད་དང༔ མི་དགེ་བ་བཅུ་ཁྲོ་བོ་བཅུ་དེའི་རང་བཞིན་དགེ་བ་ཁྲོ་མོ་བཅུ་རྩིབ་མ་བཅོ་བརྒྱད་

གིང་ཆེན་བཅོ་བརྒྱད་རུས་མགོ་སུམ་བརྒྱ་དྲུག་ཅུ་ནི་ཕོ་ཉ་སུམ་བརྒྱ་དྲུག་ཅུ་དབང་བོ་སྒོ་བདུན་མ་མོ་བདུན་ལྷུ་ཚིགས་བཅུ་གཉིས་ནི་བརྟན་མ་བཅུ་གཉིས་སོ་༽ཐིག་ལེའི་བག་ཆགས་སྲབ་འཐུག་གྱི་ཁྱད་དུ་མར་མྱང་འདས་དང་འཁོར་བའི་རྣམ་པ་ཀུན་
ལྡན་དུ་རང་བཞིན་འོད་གསལ་བར་འཆར་ཏེ༔ སེམས་ཅན་རྣམས་ལ་དེ་བཞིན་ཆོས་ཉིད་ཅིའི་ངོ་བོར་ཡང་མ་གྲུབ་པར་གཅིག་ཏུ་གནས་པར་ཅི་ཡང་འཆར་དུ་རུང་བ་ཡིན་ཏེ་རང་བཞིན་གཞིའི་
ཆོས་ཉིད་འཁོར་འདས་ཀུན་ལ་མཉམ་པར་གནས་པའི་སེམས་ཅན་གྱི་ལུས་གྲོང་ཁྱེར་དང་འདྲ༔ རྩ་སྲང་ཁ་འདྲ༔ རླུང་རྟ་རྒོད་འདྲ༔ རྣམ་ཤེས་མེ་འདྲ༔ བྱེད་བཅིངས་
སྲང་སྒོ་བཀག་པ་འདྲ་བས༔ དབེན་པར་ལུས་གཡོ་མེད་ངག་བརྗོད་མེད༔ སེམས་རྟོག་མེད་རླུང་འགུལ་མེད་ཁམས་འཛག་མེད་དུ་འོད་གསལ་བསྒོམས་པས༔ རྒྱལ་བའི་སྐུ་
འགྲུབ་སྟེ༔ ཆོ་འཕྲུལ་ཆེན་པོ་བསྟན་པ་ལས༔ ལུས་གཡོ་བ་མ་མཆིས་པ་དང༔ ངག་གཡོ་བ་མ་མཆིས་པ་དང༔ སེམས་གཡོ་བ་མ་མཆིས་པའི་འཁོར་གསུམ་ཡོངས་སུ་དག་

༄༅། །པ་འདི་ནི་ཆོ་འཕྲུལ་ཆེན་པོ་ལགས་སོ༔ ཞེས་གསུངས་པས༔ དེ་ཡང་རྩ་མ་དག་ན་རླུང་མི་དག༔ རླུང་མ་དག་ན་ཐིག་ལེ་མི་འཆིང༔ ཐིག་ལེ་མ་འཆིང་ན་ཡེ་ཤེས་དག་
པར་མི་འགྱུར་ལ་བསམ་གཏན་མ་ཐོབ་པར་རླུང་གཡོ་བ་མི་འགག་ཅིང༔ རླུང་འགག་པས་འཛིན་པ་མ་གྲུབ་ཅིང༔ ལུས་སེམས་ཀྱི་འཛག་སྒོ་རྣམས་མི་འགག་པས༔ ལུས་གནད་
དུ་བསྟུན་ནས་སྒོམ་ཡུན་བསྲིང་ནས་བསླབ་དགོས་པས༔ དེ་ལ་འཇིག་རྟེན་གྱི་བྱ་བ་ཐམས་ཅད་བློས་ལིང་གིས་བཏང་ནས༔ དབེན་གནས་འཁྱག་ཁང་ནང་དུ་ཆུད་པས་སྣང་
མུན་གཉིས་གང་བྱེད་ཀྱང་སྟན་དྲོད་མ་ཡལ་བར་འདུག་ནས༔ ལུས་དྲངས་པོར་བསྲངས་ཏེ་འཆན་ན་རབ་རྡོ་རྗེ་སྐྱིལ་ཀྲུང་དང༔ སྐུ་གསུམ་གྱི་འདུག་སྟངས་སྐྱོན་བྲལ་བའམ༔ ཡང་།
ན་སྐྱིལ་ཀྲུང་ལྷོད་ཆ་ཅན་བྱས་ཏེ༔ རླུང་དལ་བུས་ཕྱིར་དབྱུང་བ་དང༔ ནང་དུ་འཇུག་པར་བྱས་ལ་དེ་ཉིད་རྗེས་རླུང་ཅུང་ཟད་བསྐུམ་སྟེ༔ བསྐྱེད་པ་དལ་བུས་གཡས་གཡོན་ཅི་

མང་བསྐོར་ཞིང༔ ཕན་ཚུན་གཞུ་འཐེན་འབུལ་བཅར་དང་འབེབས་ཆུང་ཅི་རིགས་བྱ༔ སླར་ཡང་དབུགས་སྣ་བུག་ནས་འགྲོ་འོང་རང་བྲལ་དུ་བཞག་སྟེ༔ ཞེ་བྲོད་དང་བཅས་ནས་
དད་པས་ཁམས་སོས་གཉེན་རྐྱེན་ཐུབ་པ༔ འགྲོ་རྣམས་ཕ་མར་ཤེས་པའི་བྱམས་སྙིང་རྗེས་རིག་པ་ངར་བསྐྱེད་དེ༔ མིག་དྲང་ཐད་དུ་ཕར་ལ་ཁྲུ་གང་ངམ༔ སོར་བཅུ་དྲུག་
བཅུ་གཉིས་གང་རུང་གཏད་ནས༔ དེའི་དུས་སུ་རྟོག་པའི་སྤུན་ཐག་གཅོད༔ སེམས་མ་བཅོས་པ་རང་གི་ཉམས་མྱོང་བའི་སྟེང་དུ་ཕབ་ལ་དལ་ཅིག་མཉམ་པར་བཞག་ལ༔ འཁོར་བ་སྤྱི་
བྱེ་བྲག་གི་ཉེས་དམིགས་རྣམས་བསྒོམ་ཞིང༔ ཐར་པ་ཆེན་པོ་དོན་གཉེར་བའི་བློས་རང་གི་མདུན་གྱི་ནམ་མཁའི་ཐད་དུ༔ འཇའ་དང་འོད་ཀྱི་གུར་ཁང་གི་དབུས་སུ༔ སྣ་
ཚོགས་པད་ཉིའི་སྟེང་དུ་ཆོས་སྐུ་༼མཐིང་ག༽ ཀུན་བཟང་ཡབ་ཡུམ་༼ལྗང་གུ༽༔ དེའི་སྐྲ་མཚམས་ཀྱི་ནམ་མཁའ་ལ་རྡོ་རྗེ་སེམས་དཔའ་ཡབ་ཡུམ༔ གཡས་ཀྱི་དཔུང་མཚམས་ཀྱི་ནམ་མཁའ་ལ་

༄༅། །དགའ་རབ་རྡོ་རྗེ་པདྨ་འབྱུང་གནས་ཡབ་ཡུམ༔ གཡོན་གྱི་དཔུང་ཕྱོགས་བེ་རོ་ཁྲི་སྲོང་ལྡེའུ་བཙན་ཡབ་ཡུམ༔ གཡས་སུ་ཞི་བའི་ལྷ་ཚོགས་ཡབ་ཡུམ་འཁྲིལ་སྦྱོར༔
བཞིན་པའི་སྟོབས༔ གཡོན་དུ་ཁྲག་འཐུང་རབ་འཇིགས་ཡབ་ཡུམ་འཁྲིག་སྦྱོར་བཞིན་བའི༔ བར་གྱི་མཐའ་བསྐོར་དུས་གསུམ་གྱི་སངས་རྒྱས་དཔག་མེད༔ མདུན་དུ་
དམ་ཆོས་འོད་གསལ་རྡོ་རྗེ་སྙིང་པོའི་རྒྱུད་འབུམ་ཕྲག་དྲུག་ཅུ་རེ་བཞི་ལ་སོགས་པ༔ པོ་ཏི་གླེགས་བམ་གྱི་ཚུལ་ཅན༔ རྒྱབ་ཏུ་རིག་འཛིན་རྡོ་རྗེ་ཆོས་ལ་སོགས་པའི་ལོངས་སྐུ་
བྱང་སེམས་ཚུལ་འཛིན་གྱི་དགེ་འདུན་གྱི་ཚོགས་དང༔ འོག་ཕྱོགས་ཀྱི་མཐའ་བསྐོར་དུ་དཔལ་སྔགས་ཀྱི་སྲུང་མ་ཆོས་སྐྱོང་བ༔ ༼རྣམ་པར་སྨིན་པའི་རིག་འཛིན་ནི་དང་པོ་ཚོགས་ཞིང་དང་སྦྱོར་བའི་ལམ་དུ་བསྐྱེད་
རྫོགས་བསྒོམ་ནས་བར་དོ་ཕྱག་རྒྱ་ཆེན་པོ་ཐོབ༔ ཚེ་ལ་དབང་བ་ནི་ཆོས་མཆོག་ཆེན་པོ་མཐར་ཕྱིན་ནས་མཐོང་ལམ་བསྒོམ་ནས་སྐྱེ་ཤི་མེད་པར་བྱེད་པའོ༔ ཕྱག་རྒྱ་ཆེན་པོའི་རིག་འཛིན་ནི་ས་གཉིས་པ་ནས་ས་བཅུའི་བར་བསྒོམ་ལམ་དུ་ལུས་ཀྱི་ཉམས་སུ་བླངས་བའི་དྲི་མ་ཕྲ་མོ་སྦྱངས་

བའི་ཡིད་རབ་ཏུ་གདུང་བ་དང་བཅས་ཏེ༔ ལྷུན་གྲུབ་རིག་འཛིན་ནི་སངས་རྒྱས་ཀྱི་ས་སྟེ༔ སྔ་མ་རིགས་ལ་མཐུ་རྫོགས་པ་ཆེན་པོའི་བཤད་བ་བཞིན་དུ་དྲི་མ་སྦྱངས་པས་སངས་རྒྱས་བའི་ཤེས་རབ་གསུམ༔ ལྷུན་གྱིས་གྲུབ་པའི་རིགས་སུ་བྱུང་ཞེས་བས༔ འདིའི་རིག་
འཛིན་ནི་ལྷུན་གྲུབ་རིག་འཛིན་ནོ༔༽ དུ་མ་བཞུགས་པར་དམིགས་ལ༔ ཡིད་རབ་གདུངས་དང་བཅས་ཏེ༔ ཨེ་མ་ཧོ༔ རང་རིག་སྐུ་གསུམ་ཡེ་ནས་ལྷུན་གྱིས་གྲུབ༔ ཡེ་རྫོགས་དཀོན་མཆོག་གསུམ་ལ་
སྐྱབས་སུ་མཆི༔ འཁྲུལ་མེད་ཤེས་པ་རང་རིག་འོད་ལྔར་གསལ༔ བླ་མེད་བྱང་སེམས་སྨོན་འཇུག་སེམས་བསྐྱེད་དེ༔ ཀུན་གསལ་འགག་མེད་བདེ་ཆེན་ཞིང་ཁམས་སུ༔ ཀུན་ས
་རིག་རྒྱལ་པོ་འོད་ལྔའི་སངས་རྒྱས་གཤེགས༔ རང་ཤར་ཆོས་ཉིད་མཁའ་ཀློང་ཡངས་པ་རུ༔ འགྱུར་མེད་སྐྱེ་འཆི་མེད་པར་བཞུགས་སུ་གསོལ༔ རང་བྱུང་ཡེ་ཤེས་མཁའ་ལ་ཀུན་
ཏུ་འཕྲོ༔ རིགས་མདངས་ལུ་གུ་རྒྱུད་ཀྱི་མཇལ་ཕྱག་འཚལ༔ བླ་མེད་བདེ་བ་མཆོག་གི་མཆོད་པའི་ཚོགས༔ ཆོས་ཉིད་མངོན་སུམ་དོན་གྱི་མཆོད་པ་འབུལ༔ ཟློས་བྱས་

༄༄།། བདེན་འཛིན་སྒོ་གསུམ་སྡིག་སྡིག་ཀུན༔ བློ་འདས་ཀུན་བཟང་ཞིང་དུ་བསྔོ་བར་བགྱི༔ ས་མ་ཡ༔ རྒྱ་རྒྱ་རྒྱ༔ གུ་ཧྱ༔ ཁ་ཐཾ༔ གོང་དུ་བསྟན་པའི་སྲིད་པ་གསུམ༔ བཅུ་གསུམ་རྩ་དང་པོ་དེ་ཉིད་
ཁམས་གསུམ་གྱི་ངོ་བོ་ལས་འདས་ཤིང་དེ་ཡང་ཁམས་དྲུག་ལྡན་གྱི་སྐྱེས་བུ་གཅིག་གི་ལུས་ངག་ཡིད་གསུམ་ལས་འདས་ཤིང༔ དེ་ཉིད་བྱེད་པ་བཅིངས་པའི་སྦྱོར་བ་ཉམས་སུ་བླངས་བས་ལམ་སོ་སོའི་རང་སྣང་ལྷུན་གྲུབ་ཀྱི་སྣང་བ་གསུམ་འཆར་ཏེ༔ ངོ་བོ་རང་བཞིན་ཐུགས་
རྗེ་གསུམ་མོ༔ དེ་ཡང་སྐུ་གསུམ་གྱི་ཞིང་ཡང་སྐུ་གསུམ་གྱི་ཞིང་ཁམས་སུ་རང་གསལ་ལས་མ་འགགས་པས་ན༔ སྤྲུལ་སྐུ་ཚངས་ཆེན་གྱི་ཞིང་གི་བཀོད་པ་འགྲོ་བ་རང་རང་གི་སྣང་ཚུལ་དབག་ཏུ་མེད་པ་དང་བཅས་བས༔ ལོངས་སྐུའི་གནས་བཀོད་ལེགས་པ་རྒྱ་ཁྱོན་གཞལ་དུ་མེད་པ་
ཚངས་པ་རྔ་སྒྲའི་ཞིང་དང༔ ཆོས་སྐུ་ཡེ་རྫོགས་ཆེན་པོ་བློ་ལས་འདས་པ་འོད་གསལ་རྡོ་རྗེ་སྙིང་པོའི་ཞིང་ལ་སོགས་པའི་ཞིང་རྣམས་སུ་མངོན་པར་གསལ་བཞིན་དུ༔ སྐུ་གསུམ་གྱི་རིན་པོ་ཆེའི་ལྷུན་གྲུབ་སྤོས་མེ་ཏོག་ལ་སོགས་བའི་ཚོམ་བུ་བཀོད་དེ༔ ཨོཾ་ཨཱ༔ཧཱུྃ་ཧྲཱི༔ རིན་ཆེན་
མཎྜལ་ཡིད་འོང་མཆོད་པའི་སྤྲིན༔ འཁོར་འདས་འབྱོར་ཚོགས་དཔག་མེད་དང་ལྡན་པ༔ མཐའ་ཡས་ནམ་མཁའི་རྒྱན་གྱུར་འདི་ཕུལ་བས༔ སྤྲུལ་པའི་སྐུ་བཞིན་མངོན་

གྱུར་སྤྱོད་པར་ཤོག༔ འོད་གསལ་ལྷུན་གྲུབ་ཡེ་ཤེས་འོད་ལྔའི་ཞིང༔ སྐུ་དང་ཐིག་ལེ་འོད་ལྔས་བརྒྱན་པ་འདི༔ རང་སྣང་དག་པར་ལེགས་པར་ཕུལ་བ་ཡིས༔ ལོངས་སྐུའི་སྐུ་
བཞིན་མངོན་གྱུར་སྤྱོད་པར་ཤོག༔ ༼འདིར་ཆོས་སྐུའི་མཎྜལ་ཆད་འདུག་ལགས༽ སྐྱབས་གནས་མཆོག་གྱུར་རྣམས་ལ་འདི་ཕུལ་བས༔ བདག་དང་ཕ་མ་མཁའ་མཉམ་སེམས་ཅན་རྣམས༔ ལམ་མཆོག་
རྡོ་རྗེ་སྙིང་པོ་འདིར་ཞུགས་ནས༔ མཁའ་དང་མཉམ་པའི་འགྲོ་རྣམས་སྒྲོལ་བར་ཤོག༔ མཎྜལ་པཱུ་ཙ་ཧཱུྃ༔ དེ་རྗེས་ཀུ་ས་ལུ་པའི་ཚོགས་མཆོད་འབུལ་བ་སྟེ༔ རང་གཞི་ལུས་སུ་གནས་པའི་སྙིང་
ཁ་ནས་རྒྱངས་སེ་ཐོན་པའི་རང་རིག་ཆོས་སྐུ་ཡེ་ཤེས་ཀྱི་ཌཱཀྐི་མ་སྐུ་མདོག་མཐིང་ཁ་ཕྱག་གཡས་གྲི་གུག་ཕྱར་ཞིང༔ གཡོན་ཌ་མ་རུ་འཆོར་འཛིན་གྱིས་བསྣམས་པས་ཚོགས་ཞིང་གི་
མགྲོན་རྣམས་སྤྱན་འདྲེན་པར་བྱེད་པ༔ མདུན་དུ་ཐོད་པའི་སྒྱེད་པུ་གསུམ་གྱི་སྟེང་དུ༔ རང་ཐོད་ཀྱི་ནང་དུ་འབྱུང་ལུས་ཀྱི་ཕུང་པོ་ཡི་གེ་གསུམ་གྱི་བདུད་རྩིར་བྱིན་གྱིས་བརླབས་པ་དེ་ཉིད་

༄༅། །ཀྱིས་ཚོགས་ཞིང་མཉེས་ཞིང་ཚིམ་པར་བསམ་ལ༔ ཐོད་པ་སྒྱེད་བུ་དང་བཅས་པ་བདུད་རྩིར་ཞུ་བ་ཡང་བཞེས་ནས་ཌཱཀྐི་སླར་ཡང་ཀུན་བཟང་གི་ཐུགས་ཀར་བསྟིམ་ཞིང༔ དེའི་ངང་ལ་དེ་ཉིད་ཀྱིས་ཐུགས་ཀར་འོད་མཐེ་བོང་ཙམ་
དུ་གཏད་ལ༔ མཉམ་པར་འཇོག་གོ༔ ས་མ་ཡ༔ རྒྱ་རྒྱ་རྒྱ༔ གུ་ཧྱ༔ བཛྲ་ཁ་ཐཾ༔ དེ་རྗེས་སྐྱབས་ཡུལ་རང་ལ་བསྟིམ་ཞིང༔ གཞི་གནས་དེ་ཉིད་ཀྱི་གཞི་ཉིད་ཀྱི་ངང་ལ་དར་ཅིག་མཉམ་པར་འཇོག་
ཅིང༔ སླར་ཡང་རང་གི་སྤྱི་གཙུག་ཏུ་འཇའ་དང་འོད་ཀྱི་གུར་ཁང་གི་དབུས་སུ་ཨ་དཀར་པོ་ཡོངས་སུ་གྱུར་པ་ལས༔ རྡོ་རྗེ་སེམས་དཔའ་སྐུ་མདོག་ཆུ་ཤེལ་དྲི་མ་མེད་པ་ལྟར་གསལ་ཞིང་
དྭངས་པ༔ ཕྱག་གཡས་རྡོ་རྗེ་དཀར་པོ་རྩེ་ལྔ་པ་ཐུགས་ཀར་གཏོད་པའི་ཚུལ་གྱིས་འཛིན་པ༔ གཡོན་པ་དེའི་ཡུ་བ་བྱས་པའི་དྲིལ་བུ་དཀུར་བརྟེན་པ༔ ཞབས་རྡོ་རྗེ་དཀྱིལ་ཀྲུང་
གིས་བཞུགས་ཤིང་ལྷའི་གོས་པཉྩ་ལི་ཀའི་ཤམ་ཐབས་འཇའ་དཀྲིས་སུ་གསོལ་བ༔ སྐུ་འགྱིང་བག་དང་ལྡན་ཞིང་རབ་ཏུ་བཞད་པ་དང་བཅས་པ༔ དེའི་དཔྲལ་བ་ཐིག་ལེ་དཀར་

པོ་འོད་ཟེར་བ་ཐག་ལྟ་བུ་དཀར་པོ༔ མགྲིན་པར་ཨཱདམར་པོ༔ ཐུགས་ཀར་ཧཱུཾ་སྔོན་པོ་རྣམས་ལས་འོད་ཟེར་འཕྲོས་པས༔ ཡེ་ཤེས་པ་སྤྱན་དྲངས་གཉིས་སུ་མེད་པར་བསྟིམ༔ ཐུགས་
ཀར་ཟླ་བའི་དཀྱིལ་འཁོར་གྱི་སྟེང་དུ་ཨཱཿདཀར་པོ་དེའི་མཐར་ཡི་གེ་བརྒྱ་པ་གཡས་བསྐོར་དུ་འཁོར་བར་བསམ༔ དེ་ལས་བདུད་རྩིའི་ཆུ་རྒྱུན་བྱུང༔ རང་གི་སྤྱི་བོར་བབ་པས་སྡིག་སྒྲིབ་
ཐམས་ཅད་དག༔ རང་གི་ལུས་བདུད་རྩིས་གང་བར་བསམ༔ སྙིང་པོ་བཟླས་ནས་མཐར་རང་ལ་བསྟིམ་མོ༔ ས་མ་ཡ༔ རྒྱ་རྒྱ་རྒྱ༔ གུ་ཧྱ༔ བཛྲ༔ ཁ་ཐཾ༔ རང་ཉིད་སྐད་ཅིག་གི་རྡོ་
རྗེ་སེམས་དཔའ་གསལ་བའི་སྤྱི་གཙུག་ཏུ་འཇའ་དང་འོད་ཀྱི་གུར་ཁང་གི་ནང་དུ༔ རིན་པོ་ཆེའི་མིག་མངས་རིས་སུ་བྲིས་པའི་དབུས་སུ་པདྨ་ཉི་མའི་སྟེང་དུ༔ བདག་ཉིད་པདྨ་
འབྱུང་གནས་སྐུ་མདོག་དཀར་ལ་དམར་བའི་མདངས་དང་ལྡན་པ༔ ཕྱག་གཡས་རྡོ་རྗེ་གདེང་ཐབས་དང༔ གཡོན་བུམ་ཐོད་བདུད་རྩིས་གང་བ་བསྣམས་པས་ཡུམ་ལ་འཁྱུད་པ༔ སྐུ་ལ་

༄༅། །ཕོད་ཅན་མཐིང་ཀ་དང༔ ཆོས་གོས་དམར་སྨུག་ལ་ཧ་རིས་སྤྲས་པ༔ དབུ་ལ་རིན་པོ་ཆེའི་པད་ཞྭ་གསོལ་བ༔ སྙན་རྒྱན་དང་མགུར་ཆུ་ལ་སོགས་པའི་
རིན་པོ་ཆེའི་རྒྱན་དུ་མས་སྤྲས་པ༔ ཞབས་གཉིས་རྒྱལ་པོ་རོལ་པའི་འདུག་སྟངས་ཀྱིས་བཞུགས་པའི་པང་དུ་ཡུམ་ལྷ་ལྕམ་མནྡྷ་ར་བ་སྐུ་མདོག་དམར་མོ༔ ཤིན་ཏུ་མཛེས་པའི་
རྣམ་པ་ཅན༔ བཀྲག་མདངས་གཟི་འོད་ཀུན་ནས་འཕྲོ་བ༔ ཕྱག་གཉིས་གྲི་གུག་དང་ཚེ་ཐོད་འཛིན་པས་ཡབ་ལ་འཁྱུད་པ༔ ཡབ་ཡུམ་གཉིས་སུ་མེད་པའི་སྐུ་ལས་ཡེ་ཤེས་ལྔའི་འོད་
ཟེར་ཀུན་ནས་འཕྲོ་བ་འཁྲུགས་པ༔ གནས་གསུམ་ཡི་གེས་མཚན་པ་ལས་འོད་ཟེར་འཕྲོས་པས༔ རིག་འཛིན་གྱི་སློབ་དཔོན་ཆེན་པོ་པདྨ་འབྱུང་གནས་ལ་འཁོར་རྒྱལ་བ་རྒྱ་མཚོ་དཔག་
ཏུ་མེད་པས་བསྐོར་བ་སྤྱན་དྲངས༔ གཉིས་སུ་མེད་པར་བསྟིམ་ཞིང༔ ཁ་ཙམ་ཚིག་ཙམ་མ་ཡིན་བར་མིག་མཆི་མ་འཁྲུག་བཞིན་དུ་ཐུགས་རྗེ་བྱིན་རླབས་རྒྱུད་ལ་འཕོ་ནུས་སུ་གསོལ་བ་བཏབ་བས༔ བླ་མ་ཡབ་ཡུམ་

གྱི་དཔྲལ་བ་ནས་བྱང་སེམས་འོད་ཟེར་དཀར་པོའི་ཚོགས་དཔག་ཏུ་མེད་པ་བྱུང༔ རང་གི་དཔྲལ་བར་ཐིམ་པས་ལུས་ཀྱི་ནང་ཐམས་ཅད་འོད་དཀར་པོས་གང༔ ལུས་ཀྱི་སྒྲིབ་
གཉིས་བག་ཆགས་དང་བཅས་པ་དག༔ སྐུ་རྡོ་རྗེའི་ངོ་བོ་དང་དབྱེར་མ་མཆིས་པར་གྱུར་བར་བསམ༔ བླ་མ་ཡབ་ཡུམ་གྱི་སྦྱོར་མཚམས་ནས་འོད་ཟེར་དང་བྱང་སེམས་དཀར་དམར་
གྱི་ཚོགས་དཔག་ཏུ་མེད་པ་བྱུང༔ རང་གི་ལྕེ་ཐོག་ཏུ་བབ་ཅིང་མགྲིན་པར་ཐིམ་པས༔ ལུས་ཀྱི་ནང་ཐམས་ཅད་འོད་སྣང་དམར་བོས་གང༔ ངག་གི་སྒྲིབ་གཉིས་བག་ཆགས་དང་
བཅས་པ་དག༔ གསུང་རྡོ་རྗེའི་ངོ་བོ་དང་དབྱེར་མ་མཆིས་པར་གྱུར་པར་བསམ༔ བླ་མ་ཡབ་ཡུམ་གྱི་ཐུགས་ཀ་ནས་བྱང་སེམས་འོད་ཟེར་སྔོན་པོའི་ཚོགས་དཔག་ཏུ་མེད་པ་འཕྲོས༔
རང་གི་སྙིང་ཀར་ཐིམ་པས་ལུས་ཀྱི་ནང་ཐམས་ཅད་འོད་སྣང་སྔོན་པོས་མེར་གྱིས་གང༔ ཡིད་ཀྱི་སྒྲིབ་གཉིས་བག་ཆགས་དང་བཅས་པ་དག༔ ཐུགས་རྡོ་རྗེའི་ངོ་བོ་དང་དབྱེར་མ་མཆིས་པར་

༄༅། །གྱུར་པར་བསམ་ཞིང༔ ཡུམ་ཡབ་ལ་ཐིམ༔ ཡབ་ཀྱང་འོད་དུ་ཞུ༔ ཐིག་ལེ་མཐིང་ཀའི་རྣམ་པ་ཅན༔ འོད་ཟེར་འཇའ་ཚོན་ལྟ་བུ་ཀུན་ནས་འཕྲོ་བ༔ དེ་རང་གི་ཚངས་
པའི་བུ་གར་ཐིམ༔ རང་དང་བླ་མ་དབྱེར་མེད་དུ་གྱུར་ཅིང་ལུས་ཀྱི་ཕྱི་ནང་དང་བ་སྤུའི་བུ་ག་ཐམས་ཅད་འཇའ་འོད་དང་ཐིག་ལེས་གང་བ་ལ་མཉམ་པར་འཇོག་ཅིང༔ དགེ་སྒྲུབ་བྱེད་
ན་བཛྲ་གུ་རུ་སྦྱར་རོ༔ མ་ཧཱ་གུ་རུ་སརྦ་སིདྡྷི་ཕ་ལ་ཧཱུྃ༔ ཞེས་སྙིང་པོ་ཅི་མང་བཟླས་ཞིང་གྲུབ་བའི་རྟགས་དང་མ་ལྡན་གྱི་བར་དུ་རབ་ཏུ་འབད་བར་བྱ་ཞིང༔ མཐར་གཏིང་གསལ་ཆེན་པོའི་དོན་ལ་མཉམ་པར་ཡུན་རིང་དུ་འཇོག་གོ༔ ས་མ་ཡ༔ རྒྱ་རྒྱ་རྒྱ༔
གུ་ཧྱེ༔ བཛྲ༔ ཁ་ཐཾ༔ ཆགས་བྲལ་ཆེན་པོ་སྣ་ཚོགས་པད་ཉིའི་སྟེང་དུ༔ རཾཿལས་ཉི་མའི་དཀྱིལ་འཁོར་དེའི་སྟེང་དུ་བཾ་ཤིན་ཏུ་སྣུམ་ཤིང་ཚོ་བའི་ཉམས་ཅན་ཁ་སྦུབ་ཅིང་མགོ་གཡས་སུ་
ཕྱོགས་པ༔ དབང་པོ་རྣམས་ནས་ཁྲག་འཛག་པའི་སྟེང་ན༔ རང་སྐད་ཅིག་གིས་དབྱིངས་ཀྱི་རང་གཟུགས་ཡེ་ཤེས་ཀྱི་ཌཱཀྐི་ཀཱ་ལི་སྐུ་མདོག་མཐིང་ཀ་ཤིན་ཏུ་ཁྲོས་ཤིང་གཏུམ་པའི་ཉམས་

ཅན༔ ཕྱག་གཡས་གྲི་གུག་ནམ་མཁར་ཕྱར་བ༔ གཡོན་ཐོད་པ་ཁྲག་གིས་གང་བ་ཡབ་ཀྱི་རྐེད་ནས་འཁྱུད་པ༔ སྤྱན་གསུམ་སྡང་མིག་ཕྱོགས་བཅུར་གཟིགས་པ༔ རྣ་ལྟག་གཡས་
ན་རྟོག་མེད་ཕག་ཞལ་ནག་མོ་ནམ་མཁར་དུར་སྒྲ་སྒྲོག་པ༔ ཞབས་གཡས་བསྐུམས་ཞིང་གཡོན་བརྐྱངས་བའི་གར་ཐབས་ཀྱིས་བཞུགས་པའི་པང་དུ༔ རང་གི་ཡེ་རྫོགས་བདེ་བ་ཆེན་
པོའི་སོ་སོར་རང་གཟུགས་ཁྲོ་བོའི་རྒྱལ་བོ་ཧྱ་གྷྲི་ཝ་སྐུ་མདོག་དམར་པོ༔ གཡས་གྲི་གུག་དང་གཡོན་ཐོད་པ་ཁྲག་གིས་བཀང་བ་འཛིན་ཅིང་ཡུམ་གྱི་མགུལ་ནས་འཁྱུད་པ༔ སྤྱི་གཙུག་
ན་རྟ་མགོ་ལྗང་ཞུར་རྟ་སྐད་འཚེར་བ༔ སྤྱན་གསུམ་སྡང་མིག་ཕྱོགས་བཅུར་གཡོ་བ༔ ཞབས་གཡས་བརྐྱངས་ཤིང་གཡོན་ཡུམ་གྱི་རྐེད་ནས་འཁྱུད་པའི་ཚུལ་གྱིས་བཞུགས་པ༔
ཡབ་ཡུམ་གཉིས་ཀྱི་སྐུ་དེ་ལ་དུར་ཁྲོད་ཀྱི་ཆས་ཆེན་པོ་བརྒྱད་ཀྱིས་བརྒྱན་ཅིང་འོད་ཟེར་འཇའ་འོད་ལྟ་བུ་ཀུན་ནས་འཕྲོ་བ༔ ཡབ་ཀྱི་ཁོག་ཏུ་ཡུམ་ཞུགས་པ༔ ཡུམ་གྱི་ཁོག་ཏུ་ཡབ་

༄༅། །ཞུགས་པ༔ ཡབ་ཡུམ་ཐ་མི་དད་དུ་ལམ་གྱི་གྱུར་པའི་ཐུགས་ཀར༔ སྙིང་མཆོང་གུར་སྨུག་པོའི་ནང་དུ་རིག་འཛིན་པདྨ་འབྱུང་གནས་ཡབ་ཡུམ་ཐོད་པ་འཛིན་པ་
གོང་ལྟར་གསལ་ཤིང་ཐུགས་རྗེའི་སྤྱན་གསུམ་དང་ལྡན་པ་དེ་ཉིད་ལ་མཉམ་པར་དལ་ཙམ་འཇོག་ཅིང༔ ཉེར་བར་བསྒྲུབ་པ་བཅུ་ཆ་བྱ་མནྡྷ་ར་བ་འཇའ་འོད་འོད་ཟེར་རྣམ་པ་ལྔའི་ཚུལ་ཅན་གྱུར༔
སློབ་དཔོན་རིག་འཛིན་ལ་ཐིམ༔ རིག་འཛིན་སློབ་དཔོན་ཡང་མཆོང་གུར་སྨུག་པོ་ལ་ཐིམ༔ དེ་ཉིད་ཀྱང་རྟ་མཆོག་རོལ་པ་ལ་ཐིམ༔ དེ་ཉིད་ཀྱང་རྣལ་འབྱོར་མའི་གསང་གནས་ལ་
ཐིམ༔ གསང་གནས་ནས་ཞབས་མཐིལ་ཡན་ཆད་འཇའ་འོད་འོད་ཟེར་རྣམ་པ་ལྔ་ཀུན་ནས་འཕྲོ་བ་གཅིག་ཏུ་གྱུར༔ དེ་ཡང་དབང་ལུགས་ལྡོག་གི་ཚུལ་དུ་ཉམས་སུ་ལེན་པ་ནི༔ རླུང་རོ་ཕྱིར་དལ་བུས་བསལ༔ སྟེང་
རླུང་བཀུག་ལ༔ དེ་རྗེས་རླུང་ཕྱིར་བྱུང་བ་འོག་རླུང་བསྐུམ་པ་ནི༔ འབྱེད་བཙུམ་གྱི་སྦྱོར་བས་བསྐུམ་པ་ཁ་སྦྱོར་བྱ་ཞིང་དབུ་མ་རེག་ཏུ་བཅུག་ལ་ཀ་དག་གི་དོན་ལ་མཉམ་པར་འཇོག་གོ༔ འཕོ་བར་ཉེ་ན༔ བདེ་བ་མྱོང་བྱེད་བླུད༔ གཏང་བ་ནས་འོག་རླུང་ཅུང་ཟད་འཐེན་ལ༔ དེ་ལ་

བུམ་པ་ཅན་དང་པོ་གསང་གནས་ནས་འགེངས་པ་བུམ་དབང་ཐོབ༔ ཟླ་གསང་ཐིག་ལེ་ལས༔ རྣམ་དག་རྡོ་རྗེ་ལས་བྱུང་བདུད་རྩིའི་ཆུ༔ དྲི་མེད་རབ་འབར་བྱང་ཆུབ་སེམས་རྣམས་བྱུང༔ རྒྱལ་བ་རྣམས་ནི་དབུ་ནི་མཉམ་པ་ལས༔ དྲི་མེད་རིན་ཆེན་ཆར་གྱི་དབང་བསྐུར་སྩོལ༔ སླར་
ལྟེ་བར་འོད་སྣང་གིས་གང་ཞིང་འཇའ་འོད་དུ་གྱུར་པས་གསང་དབང་ལྟེ་བར་བུམ་༼གསང་གནས་དང་གཉིས་༽ཅན་འཛིན་པ་ཆུང་བ༔ སྙིང་ཀར་འོད་སྣང་གིས་ཁེངས་ཤིང་འཇའ་འོད་ཀུན་ནས་འཕྲོ་བར་གྱུར་པས་ཤེས་རབ་ཡེ་ཤེས་ཀྱི་དབང༔ སྙིང་ཀར་བུམ་པ་ཅན་འཛིན་བས་
འབྲིང་དང་མགྲིན་པར༔ འོད་སྣང་གིས་ཁེངས་ཤིང་འོད་ཟེར་ཀུན་ནས་འཕྲོ་བར་གྱུར་བས་བཞི་པ་ཚིག་དབང་རིན་པོ་ཆེ་དང་མགྲིན་བར་བུམ་ཅན་ནོ༔ སྤྱི་བོར་འོད་སྣང་གིས་ཁེངས་ཤིང་འོད་ཟེར་ཀུན་ནས་འཕྲོ་བར་གྱུར་པས༔ ཐོད་རྒལ་རིག་པའི་རྩལ་དབང་ཐོབ༔ སྤྱི་དང་ལུས་
ཐམས་ཅད་དུ་བུམ་པ་ཅན་འཛིན་༼མགྲིན་པ་དང་གཉིས༽ བ་རབ་སྟེ༔ རླུང་ཁུག་པ་རེའི་ཡུན་དུ་བྱས་ནས༔ བུས་མོ་ལ་བསྐོར་བའི་སེ་གོལ་སུམ་ཅུ་རྩ་དྲུག་དང༔ བདུན་ཅུ་རྩ་གཉིས་དང༔ བརྒྱད་ཅུ་རྩ་བརྒྱད་རྣམས་ལ་རབ་འབྲིང་ཐ་མའི་ཚད་དོ༔ འགྱངས་ན་ངེས་མེད་ཡིན་ཏེ༔ ལམ་དུ་འགྲོ་མི་
འགྲོ་བའི་ཚད་དང་སྒྱུར་ཞིང་རིམ་གྱིས་ཐུན་བཞི་ལ་སོགས་པར་བཅིངས་བས་རྩ་མདུད་རྣམས་གྲོལ་ནས་དངོས་གྲུབ་མྱུར་དུ་ཐོབ་བའོ༔ སྦྱོར་བ་རྩུབ་པ་ཙམ་བྱུང་ན་ངལ་གསོ༔ ལུས་མི་ངལ་ཙམ་བཅག༔ ཁམས་ཚད་དང་སྒྱུར་ཞིང་སྒོམ་བ་དང༔ དང་པོ་རྩུབ་ཉམས་

༄༅། །སུ་ཟེར་ཐུར་ཅན༔ དེ་ནས་ཅི་རིགས་པ་མཐར་འཇམ་བ་ཉམས་བདེ་སྟོང་འབའ་ཞིག་འབྱུང་སྟེ༔ སྲོག་དབུ་མར་ཆུད་པའི་ཡོན་ཏན་ཡིན་ནོ༔ དེ་ནས་གསང་གནས་ནོར་བུ་ནས་ཡར་ལྟེ་བར་ལོག་པས༔ ཡེ་ཤེས་རྡོ་རྗེ་ངོ་བོ་ཉིད་ཀྱི་སྐུའོ༔ ལྟེ་བ་ནས་
ཡར་སྙིང་ཀར་ལོག་པས༔ ཐུགས་རྡོ་རྗེ་ཆོས་སྐུའོ། སྙིང་ཁ་ནས་ཡར་མགྲིན་པར་ལོག་བས༔ གསུང་རྡོ་རྗེ་ལོངས་སྤྱོད་རྫོགས་བའི་སྐུའོ༔ མགྲིན་བ་ནས་ཡར་གཙུག་ཏོར་དུ་ལོག་བས༔ སྐུ་རྡོ་རྗེ་སྤྲུལ་པའི་སྐུའོ༔ ཕྱག་རྒྱ་བཞིའི་དོན་སྟོན་པའི་གནད་ཤིན་ཏུ་ཟབ་པའོ༔ སླར་
ཡང་ཕྱི་སྣོད་ནང་བཅུད་ཐམས་ཅད་འཇའ་འོད་དུ་གྱུར་བའི་ངང་ལས༔ ཨོཾ་ཨཱཿཧཱུྃ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲིང་ཧྲིང་ཛཱ་སིདྡྷི་ཕ་ལ་ཧཱུྃ་ཨཱཿཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཕ་ལ་ཧཱུྃ༔ ཞེས་ཅི་ནུས་བཟླས་ཤིང་
མཐར༔ འོད་སྣང་དེ་ཉིད་རིམ་བཞིན་བསྡུས་པ་དང༔ ཐིག་ལེ་ཉུངས་འབྲུ་ཙམ་ལ་འོད་ཟེར་ལྔ་ལྡན་ཀུན་ཏུ་འཕྲོ་བ་གཅིག་ཏུ་གྱུར༔ དེ་ཉིད་ཅིག་གིས་འོད་རྩ་ཐག་འཐེན་པ་ལྟ་བུ་
ལ་རིང་ཐུང་ལུས་ཀྱི་ཚད་ཙམ་ལ་ཕྲ་སྦོམ་རྟ་རྔ་བརྒྱད་གཤག་པ་ཙམ་འོད་ཟེར་ལྔ་ལྡན་གཅིག་ཏུ་འཛིན་པའི་ཁ་དོག་དང་བྲལ་བ༔ དེའི་དབུས་སུ་ཐིག་ལེ་མཐིང་ཀ་ཡུངས་འབྲུ་ཙམ་གཅིག་ཡོད་པར་

བསམ༔ སྲོག་རྩོལ་གྱི་རླུང་སྟེ་དབུ་མར་བརྒྱུད་ནས་དེ་ཉིད་ལ་ཐིམ་པར་དམིགས་ཤིང༔ འཇམ་རླུང་བུམ་པ་ཅན༔ ༼རླུང་ཡིད་དམིགས་རྩེ་གསུམ་ཀ་རྩེ་གཅིག་ཏུ་གཡོ་མེད་དུ་སྟེང་རླུང་དབུ་མར་ཞུགས་གནས་ཐིམ་གསུམ་མ་བྱུང་བར་དུ་བྱ༔ ཡེ་ཤེས་
ཀྱི་རླུང་ཡང༔ རླུང་སེམས་དབྱེར་མེད་ངོས་བཟུང་གི་རླུང་མ་བུ་གཅིག་ཏུ་འདྲེས་ནས་འགྱུ་བ་འགྱུ་བྱེད་ལས་འདས་པའི་ཁྱབ་བརྡལ་ཆེན་བོ་ལ་སྒྲིབ་བྱེད་ཤེས་བྱའི་ཐ་སྙད་ཀྱིས་མ་བསླད་བར༔ མངོན་སུམ་དུ་ཟང་ཐལ་བ་དེ་ལ་ཟེར་རོ༔ དེ་རང་སྣང་དུ་རླུང་སེམས་ནམ་མཁའི་ངོ་བོ་ཤར༔
རླུང་ཕྱི་ནང་གཅིག་ཏུ་འདྲེས་ནས་འགྱུ་བ་ཆད་པ་ལ་རླུང་དབུ་མར་ཐིམ་པ་ཟེར༔ ལས་ཀྱི་རླུང་ཞེས་བ་མ་རིག་བས་འཐིབས་པའི་རྣམ་པ་ཀུན་གསལ་གྱི་ཤེས་བྱེད་གཡོས་ཏེ༔ རིག་རིག་པོར་བཅིངས༔ འུར་འུར་བོར་སྒྲིབ༔ དྲན་དྲན་བོས་བསླད་ནས༔ བག་ཆགས་ངན་གོམས་
ཀྱི་རྒྱུར་འཐུམ་བའི་འགྱུ་བའི་རླུང་གིས་བསྐྱོད་ཅིང༔ སྤྱིར་ན་ལུས་ངག་ཡིད་གསུམ་མི་དགེ་བའི་ལས་ལ་སྦག་བ་ལ་ཟེར༔ དེ་རྣམས་དབུ་མར་འཇུག་ཅིང་འགྲོ་དབང་མེད་པ༔ རྣམ་རྟོག་དང་བྲལ་བ་ཡེ་ཤེས་ཀྱི་རླུང་དང་རོ་རྐྱང་ནས་རྒྱུ་བ་འབྱུང་འཇུག་དང་བཅས་ཏེ་རྣམ་པར་རྟོག་བ་སྣ་
ཚོགས་སུ་གཡོ་བ་ལས་ཀྱི་རླུང་འོ་མ་ཆུབ་ཀྱི་བར་དུ་བྱའོ༔༽ ས་མ་ཡ༔ རྒྱ་རྒྱ་རྒྱ༔ གུ་ཧྱེ༔ བཛྲ༔ ཁ་ཐཾ༔ འུའུའུཿ འཁོར་བའི་བྱ་བ་བཙན་ཐབས་སུ་བཅད་ནས༔ ལུས་དང་སྲོག་ལ་མི་བལྟ་བར༔

༄༅། །ཚེ་གཅིག་གིས་སངས་རྒྱས་པར་འདོད་པ་རྣམས་ལ་ནི༔ གོང་དུ་བསྟན་པའི་ཐབས་ཤེས་ཀྱི་དམིགས་པ་ནི་རྗེས་ཏེ༔ བདེ་ཆེན་འཕོ་མེད་གསང་བའི་གབ་རྒྱ་རྨད་དུ་
བྱུང་བ་འདི་བསྟན་པར་བྱ་སྟེ༔ གོང་དུ་བསྟན་པའི་རླུང་གི་སྦྱོར་བ་ལ་སོགས་པ་སྔོན་དུ་སོང་ནས༔ རང་ལུས་ཐབས་ལྡན་དབང་གི་རྒྱལ་པོར་གསལ་བཞིན་དུ༔ གཞན་ལུས་བདེ་
བ་ཆེན་པོ་ཚེ་གཅིག་གི་ལུས་སངས་རྒྱས་སྒྲུབ་པར་བྱེད་པ༔ རང་ལུས་སྟོང་གསལ་གྱི་དབུས་སུ༔ གཙུག་ནས་ལྟེ་བ་ཡན་ཆོད་ལ༔ གཡས་ན་རོ་༼མར་སྣེ་ན་སྙིམས་ཀྱི་ཨོཾ་གཟུགས་ཁམས༽ མ་
དམར་མོ༔ གཡོན་ན་རྐྱང་༼མར་སྣེ་ལ་ཟུང་གི་ཨོཾ་འདོད་ཁམས་༽ མ་དཀར་མོ༔ དབུས་ན་དབུ་༼མར་སྣེ་ན་སྙིང་བོའི་ཨ་གཟུགས་མེད་ཁམས་༽ མ་ལྗང་གུའོ༔ ལྟེ་བ་ཡན་ཆད་ལ༔ གཡས་ནས་དྲི་ཆུ་འབབ་
པའི་རྩ་སེར་པོ༔ དབུས་ནས་ཁུ་བ་འབབ་པའི་རྩ་སྔོན་པོ་འཁོར་ལོ་དྲུག་ནི༔་གཙུག་ཏོར་ནམ་མཁའི་ཁམས་པའི་འཁོར་ལོ་ལྗང་གུ་རྩ་འདབ་བཞི་པའོ༔ དཔྲལ་བར་ཆུའི་

ཁམས་པའི་བདེ་བ་ཆེན་པོ་འཁོར་ལོ་དཀར་པོ་རྩ་འདབ་བཅུ་དྲུག་པའོ༔ མགྲིན་པར་མེ་ཁམས་པའི་ལོངས་སྤྱོད་ཀྱི་འཁོར་ལོ་དམར་པོ་རྩ་འདབ་སུམ་ཅུ་རྩ་གཉིས་པའོ༔ སྙིང་ཁར་
རླུང་ཁམས་པའི་ཆོས་ཀྱི་འཁོར་ལོ་ནག་པོ་རྩ་འདབ་བརྒྱད་པའོ༔ ལྟེ་བར་ས་ཁམས་པའི་སྤྲུལ་པའི་འཁོར་ལོ་སེར་པོ་རྩ་འདབ་དྲུག་ཅུ་རྩ་བཞི་པའོ༔ གསང་གནས་སུ་ཡེ་ཤེས་
ཁམས་པའི་བདེ་སྟོང་འཁོར་ལོ་སྔོན་པོ་རྩ་འདབ་སུམ་ཅུ་རྩ་གཉིས་པའོ༔ བར་རྣམས་སུ་སོར་ཕྱེད་དང་བཅུ་གསུམ་པ་རེའོ༔ མ་དག་པ་རིགས་དྲུག་གི་ས་བོན་སྦྱང་གཞིར་གནས་པ་
ལ༔ སྦྱོང་བྱེད་རྒྱལ་བ་དྲུག་དང༔ ཕ་རོལ་ཏུ་ཕྱིན་པ་དྲུག་གི་རང་བཞིན་གྱིས་སྦྱངས་པ༔ ཡེ་ཤེས་ལྔ་བསམ་གྱིས་མི་ཁྱབ་པའི་ཡེ་ཤེས་དང་དྲུག་ཐོབ་བོ༔ དབང་པོ་དྲུག་ཡུལ་
དྲུག་ལ་འཇུག་བ་ལྡོག་བ་གལ་ཆེ༔ འཁོར་ལོ་དེ་དང་དེའི་བར་བཅུ་གཉིས་སུ་རླུང་དག་པས་ས་བཅུ་གཉིས་རྫོགས་པའི་མཐར༔ བཅུ་གསུམ་པ་ཡེ་ཤེས་ཆེན་པོའི་ས་རྫོགས་པར་འདོད་དོ༔ སྦྱང་

༄༅། །གཞི་ཤས་ཆེ་བ་རྣམས་ལ་རྐང་ལག་ཀྱི་ཚིགས་ཆེན་བཅུ་གཉིས་ལ་འཁོར་ལོ་བཅུ་གཉིས་སྨིན་མཚམས་དང་ལྟེ་འོག་གི་འཁོར་ལོ་ཉི་ཤུ་ནི༔ ལས་འབྲས་ལས་འཁོར་
ལོ་མི་གཡོ་བ་ནི༔ སྤྱི་གཙུག་གི་ཧཾ་དང༔ ལྟེ་འོག་གི་ཨ་ཐུང་གཉིས༔ སྤྱི་བོ་དང་མགྲིན་པ་ལྟེ་བ་བཞི་ཡི་གཡོ་བ་ཡན་ལག་བཅུ་གཉིས་ནི༔ རྩ་འདུས་ཉི་ཤུ་རྩ་བཞིའི་གནས༔ ལས་བྱེད་ཀྱི་འཁོར་ལོ་ནི་
གཤང་ཁའི་རླུང་དང༔ སུམ་མདོའི་མེ་གཉིས་མནན་ནས་འཁོར་ལོ་ཉི་ཤུ༔ རྣམ་བ་ཉི་ཤུ་བྱང་ཆུབ་པའི་འཁོར་ལོའོ༔ འཁོར་ལོ་དྲུག་པོ་དེ་ལས་གྱེས་པ་ཡུལ་ཉི་ཤུ་རྩ་བཞི་ནི༔ གཙུག་ཏོར་ན་ཛ་ལན་དྷ་ར༔ 
དཔྲལ་བར་ན་པུརྞེ་གི་རི༔ སྨིན་དབུས་ན་ར་མེད་ཤཱ་རི༔ མིག་གཉིས་དེ་ཝི་ཀོ་ཊ༔ སྣ་རྩེ་ལ་ཀོ་ས་ལ༔ ཁ་ལ་ཀ་ལིང་ཀ༔ རྣ་བ་གཡས་ལ་ཨུ་ཌི་ཡ་
ན༔ རྣ་བ་གཡོན་ན་གོ་ཏ་བ་རི༔ ལྟག་པ་ན་ཨརྡུ་ཏ༔ ཕྲག་གོང་ན་མ་ལ་ཝ༔ མགྲིན་པ་ན་ལམ་པ་ཀ༔ ནུ་མ་ལ་ཨེ་རི༔ མཆན་ཁུང་དུ་ཀ་མ་རུ་པ༔ སྙིང་ཁ་ན་ཀན་ཙི༔

ལྟེ་བ་ན་ཏྲི་ཤ་ཀུ་ནེ༔ བྲང་ལ་སྭ་ར་ཏི༔ འདོམས་བར་ལ་ཧི་མ་ལ་ཡ༔ མཚན་མ་བྲེ་ཏ་པུ་རི༔ གཤང་ལམ་ལ་གྷྲྀ་ཧ་དྷེ་ཝ༔ པུས་མོ་ལ་པུལྟ༔ བྱིན་པ་ལ་སུ་ཝན་གླིང༔ བོལ་གོང་
ལ་སིནྡྷུ༔ རྐང་པའི་མཐེ་བོང་ལ་མ་རུ༔ རྐང་སོར་ལ་ན་ག་ར་བོ༔ དེ་ལ་ལུས་གནད་ཀྱི་རྩ་རླུང་འཆིང་བའི་གནད་ནི༔ གཙུག་ཏོར་ནམ་མཁའ་ལ་དྲང་པོར་གཏད་
པས་ལྟག་པ་ཐང་ཞིང་མགྲིན་པ་སྒུར་བ་ཙམ་འོང་བ་དེས༔ གཙུག་ཏོར་དང་ལྟག་པ་དང་མགྲིན་པའི་རྩ་རྣམས་འཆིང་ངོ༔ མགྲིན་པ་མ་གཡོ་བར་དྲང་པོར་བསྲངས་པས༔ དཔྲལ་བ་རྣ་
བ་སྨིན་མ་དབུས་སྣ་རྩེའི་རྩ་རྣམས་འཆིང་ངོ༔ ལྟ་སྟངས་དང༔ ལྕེ་རྩེ་གྱེན་དུ་བཟློག་པ་དང༔ དཔུང་པ་མཐོ་ཟིང་རེང་ངེས་བྱས་པས༔ མིག་དང་ཁ་དང་ཕྲག་པའི་རྩ་རྣམས་འཆིང་ངོ༔ གྲུ་མོ་
ཕྱིར་ལ་གྱེས་པར༔ རྩིབས་མ་ལ་སྦྱར་བས༔ མཆན་ཁུང་གི་རྩ་རྣམས་འཆིང་ངོ༔ སྒལ་ཚིགས་དྲང་བོར་བསྲང་ཞིང་དགྱེས་པ་འཁྱོག་མེད་པར་བྱས་པས༔ ནུ་མ་སྙིང་ཁ་།

༄༅། །འདོམས་བར་གྱི་རྩ་རྣམས་འཆིང་ངོ༔ ལག་ངར་གྱི་རུས་པ་དཔྱིའི་མགོའི་རུས་པ་ལ་རེག་པར་བརླའི་སྟེང་དུ་བཞག་པས༔ བརླའི་རྩ་རྣམས་འཆིང་ངོ༔ སྟན་།
ནི་སྡེ་བུ་ལ་ཚང་ར་རྐང་པའི་སྟེང་དུ་སྐྱིལ་ཀྲུང་བཅས་ནས་གཡོ་འགུལ་མེད་པར་ཡུན་རིང་གནས་པས༔ མཚན་མ་གཤང་ལམ་བུས་མོ་བྱིན་པ་བོལ་གོང་མཐེ་བོང་རྐང་སོར་གྱི་རྩ་རྣམས་འཆིང་
བ་ཡིན་ནོ༔ དེ་ལྟར་རྩའི་གཙོ་བོ་རྣམས་བཅིངས་པས༔ དེ་ལས་གྱེས་པའི་རྩ་ཡལ་ག་བདུན་ཁྲི་ཉིས་སྟོང་ཡོད་པ་རྣམས་བཅིངས་པས༔ དེ་རྣམས་ལ་རྒྱུ་བའི་རླུང་འཆིང༔ རླུང་
འཆིང་བས་རླུང་ལ་ཞོན་པའི་རྣམ་རྟོག་འཆིང༔ རླུང་དང་རྣམ་རྟོག་གཡོ་མེད་དུ་གྱུར་ན་ཤུགས་ལས་བདེ་བ་སྐྱེ་ཞིང༔ དེ་སྒྲིབ་པའི་འོད་གསལ་མངོན་སུམ་གྱི་ལམ་སྣང་མངོན་སུམ་
མཐོང་ངོ༔ རྒྱུད་ལས་ཀྱང༔ མཐོ་རིས་རྩ་གསུམ་གཟའ་བརྒྱད་སྟེང་དུ་བཅིངས༔ ངན་སོང་རྩ་གསུམ་ཡན་ལག་འོག་ཏུ་བསྡམས༔ ནམ་མཁའ་སྒོ་འབྱེད་དབང་སྡུད་བར་

རླུང་དག༔ དེ་གསུམ་གཅིག་ཆར་སྔགས་ཀྱི་མྱུར་ལམ་སྟེ༔ ཉིས་ཁྲི་གཅིག་སྟོང་དྲུག་བརྒྱའི་དབུགས་རྟོག་ནི༔ སྟེང་འོག་འཆིངས་ཀྱིས་ཐུབ་པས་ཐུབ་པའི་ལམ༔ བསྒོམས་།
པས་བྱིང་རྒོད་བགེགས་སོགས་སྐྱོན་མེད་པ༔ རྩ་བ་རླུང་ལྔ་ཡན་ལག་རླུང་ལ་འབད༔ ཅེས་གསུངས་པས༔ སྲོག་ལ་སོགས་པའི་རླུང་ལྔ་ནི༔ ཕུང་པོ་ལྔ་ལ་བརྟེན་ནས་ཕུང་པོའི་
བྱ་བ་བྱེད་དོ༔ རྒྱུ་བ་ལ་སོགས་པ་ནི༔ དབང་པོ་ལྔ་ལ་བརྟེན་ནས་ཕྱི་རོལ་གྱི་ལས་བྱེད་དོ༔ ཐལ་འགྱུར་ལས༔ ཁྱད་པར་རྒྱུ་བ་སྟེང་རྒྱུ་འོག་རྒྱུ༔ སྲོག་རྩོལ༔ འབྱུང་བ༔ འཇུག་
པ༔ གནས་པ༔ ཕོ་རླུང༔ མོ་རླུང༔ མ་ནིང་གི་རླུང་ངོ༔ དེ་ཡང་ཁྱབ་བྱེད་གཟུགས་ཀྱི་ཕུང་པོ་ལ༔ སྤྱི་བོ་དང་ཚིགས་ཆེན་བཅུ་གཉིས་ཀྱི་ནང་ན་གནས༔ མེ་མཉམ་ཚོར་བའི་ཕུང་པོ་
ལ༔ ལྟེ་བར་གྱེན་རྒྱུ་འདུ་ཤེས་ཀྱི་ཕུང་པོ་ལ༔ ལོ་བདུན་པའི་ནང་ན༔ ཐུར་སེལ་འདུ་བྱེད་ཀྱི་ཕུང་པོ་ལ༔ གཤང་ལྕི་བར་ལ༔ སྲོག་འཛིན་རྣམ་པར་ཤེས་པའི་ཕུང་པོའི་བྱ་བ་བྱེད་སྙིང་

༄༅། །དང་སྲོག་ལ༔ པས་དེ་རྣམས་ནི་སངས་རྒྱས་ལྔའོ༔ ས་རླུང་གིས་དྲི་ཚོར༔ ཡན་ལག་རླུང་ལྔ་ནི༔ ལྡང་ཞིང་རྒྱུ་བ་རླུང་རླུང་གི་སྨྲ་ཐོས༔ མེ་རླུང་གི་རོ་མྱོང༔ ནམ་མཁའི་རླུང་གིས་རེག་བྱ་མྱོང་བའོ༔ མིག་
གིས་དབང་བོ་ལ་གནས༔ གཟུགས་རབ་འབྲིང་གསུམ་རིག་པར་བྱེད༔ རྣམ་པར་རྒྱུ་བ་རྣ་བའི་དབང་པོ་ལ༔ སྒྲ་རབ་འབྲིང་གསུམ་རིག་པར་བྱེད༔ ཡང་དག་པར་
རྒྱུ་བ་སྣ་བའི་དབང་བོ་ལ༔ དྲི་རབ་འབྲིང་གསུམ་རིག་པར་བྱེད༔ རབ་ཏུ་རྒྱུ་བ་ལྕེ་བའི་དབང་པོ་ལ༔ རོ་རབ་འབྲིང་གསུམ་རིག་པར་བྱེད༔ ངེས་པར་རྒྱུ་བ་ལུས་ཀྱི་དབང་པོ་
ལ་གནས༔ རེག་བྱ་རབ་འབྲིང་གསུམ་རིག་པར་བྱེད་པས༔ དེ་ནས་བྱང་ཆུབ་སེམས་དཔའ་ལྔའོ༔ རླུང་བཅུ་གཉིས་ཐིག་ལེ་ལས་སུ་རུང་བར་བྱས་ནས༔ རང་ལུས་ཀྱི་བདེ་
བ་འཕེལ་ཞིང༔ མངོན་དུ་གྱུར་པ་ལས་གཞན་ལུས༔ ལས་ཀྱི་ཕྱག་རྒྱ་བསྟེན་པར་བྱ་བ་ནི༔ དྲན་མ་དྲན་བླ་མའི་ཞལ་ནས་ཤེས་པར་བྱས་ནས༔ སྲོག་རྩོལ་ཐུབ་ནས༔ ཁུ་བ་

བརྟེན་པར་ནུས་ནས་ནི༔ ལས་ཀྱི་ཕྱག་རྒྱ་རྒྱལ་བ་རིགས་ལྔའི་རིགས་ཅན་མི་མོ་དང༔ མཁའ་འགྲོ་མ་ལ་སོགས་འཛིན་པ་ཐོབ་པའི་ཕོ་ཉ་མོ་བརྟན་མ་བཅུ་གཉིས་ལྟ་བུ་སྟེ༔ གཞན་
གྱིས་མ་སྤྱད་པ༔ པདྨ་ཅན་ལྟར་འཇེད་སྡམ་དམ་པ༔ ནད་མེད་བཅུད་ལྡན་དྲོད་ཆེ་བ༔ སྐད་སྙན་པ༔ ཟོལ་མེད་པ༔ གཞན་གྱིས་མི་བསླུ་བ༔ དམ་གཙང་བ༔ གྲིབ་མེད་
པ༔ མདོར་ན་མི་འགལ་བའི་རྒྱུ་རུ་ཡིད་དང་མཐུན་པར་བྱེད་པ༔ རབ་ཐོབ་པ༔ འབྲིང་མཐོང་བ༔ ཐ་མ་རེག་པས་བདེ་བ་ཆེན་པོ་བསྐྱེད་ནུས་པ་དགུག་ལ༔ ཆོས་བཤད
ཁྲུས་བྱས་ལ༔ སྒྲིབ་པའི་ས་བོན་རླུང་ཁུག་པ་གཅིག་འགག༔ འགྱུར་མེད་བདེ་བའི་སྐད་ཅིག་ཐོབ་ནས༔ ཉིས་ཁྲི་ཅིག་སྟོང་དྲུག་བརྒྱའི་མཐར་ཐུག་པ་མྱུར་དུ་འཕེལ་བའི་དོན་དུ་
རྣལ་འབྱོར་བས༔ ཡར་གྱི་ཚེས་བཅུ་དང་བཅུ་བཞི༔ མར་གྱི་བཅུ་དང་བཅུ་གཅིག་སོགས་ལ་བསྟེན་པར་བྱ་བ་ཡིན་ནོ༔ ཐོག་མར་རླུང་དལ་བུས་ལ་ངལ་བསོས་ནས་ནང་དུ་བརྔུབས་ནས༔

༄༅། །དགྱེ་དགུར་ཆུན་རྩལ་གྲངས་མང་བ་དང༔ འབེབས་ཅི་མང་བྱ་བ་ནི་སྔོན་དུ་འགྲོ་བའོ༔ དང་པོ་འགྲམ་ཆེན་རླུང་གི་ཐིམ་བུ་ནི༔ ཕོ་རླུང་ལུས་ཀྱི་སྨད་ལ་འགྲམ་ཞིང༔ རླུང་།
ལུས་སྨད་ཀུན་ལ་ཁྱབ་པའི་དམིགས་པ་བྱེད་པའོ༔ གཉིས་པ་རྡོ་རྗེ་རྒྱ་གྲམ་གྱི་ཐིམ་བུ་ནི༔ རྡོ་རྗེའི་འགྲོས་འདུ་ཤེས་ཀྱིས་དགྲམ་མོ༔ གསུམ་པ་སྟག་མོ་ཁ་ཡན་གྱི་ཐེམ་བུ་ནི༔ རླུང་
ཕྱིར་བུས༔ མདུན་རླུང་དྲག་ཏུ་ཕུལ༔ འོག་སྒོ་གཉིས་མཉམ་པར་འཆན་བཙལ་བཞིན་གཏོང་བའོ༔ བཞི་པ་ལྕགས་ཐག་ཁོག་འདྲེན་གྱི་ཐེམ་བུ་ནི༔ ཡིད་ཀྱི་རླུང་སྟོང་
འདྲེན་བྱེད་པ་ཡིན་ཞིང༔ ཡང་ན་ཧཱུྃ་རིང་གིས་འདྲེན་པའོ༔ ལྔ་པ་ངོ་བོ་ཁ་སྦྱོར་གྱི་ཐེམ་བུ་ནི༔ མཁའ་མ་ཁ་སྦྱོར་དབུ་འཇུག་པའོ༔ དྲུག་པ་མེ་རླུང་ཁ་སྦྱོར་གྱི་ཐེམ་བུ་ནི༔ ལྟེ་
བའི་རླུང་མར་མནན༔ ཡིད་འདྲེན་ཁོ་ན་དང་བསྟུན་ནས་གསང་རླུང་འཐེན་པའོ༔ བདུན་པ་སྲོག་རྩོལ་རླུང་གི་ཐེམ་བུ་ནི༔ སྟེང་རླུང་མདུན་དུ་ཕུལ་ཞིང་འོག་སྒོ་ཀློད༔ རྒྱབ་རླུང་

ཡིད་ཀྱིས་འཐེན་པའོ༔ འཕུལ་སོགས་ཀྱི་སྦྱོར་བ་དང༔ ཡིད་མཁའ་ལ་གཏོད་པ་གལ་ཆེའོ༔ ཁོ་ཞེས་པས༔ ཀླད་ཆེན་གྱི་སྣ་ལྟར་ཡར་རུབ་པས༔ ཀུན་ལ་རིག་པ་ཀ་དག་གི༔
གདེངས་ཚུད་པ་གལ་ཆེ་ཞིང༔ གནད་དུ་འགྲོ་བར་བྱ་བ༔ ལུག་ལྗུད་ཀྱི་རྒྱུ་མ་ཕུས་བཏབ་བཞིན་གཡས་གཡོན་ནས་མར་རླུང་ན་ར་ར་སོང་བས༔ གསང་བའི་རྩ་ལམ་སྦྱངས་ཞིང་གཞིལ་
བའི་ལམ་སྦྱངས་བ་ཡིན་པས་ཤིན་ཏུ་གནད་ཆེའོ༔ འཇུག་འགྲེམ་པའི་མན་ངག་འཁྲུལ་འཁོར་དང༔ རླུང་རིག་གཉིས་ཀྱི་ཚུལ་གྱིས་འགྲིམ་པའོ༔ དེ་ལྟར་རང་བྱན་བཙུད་ནས་
རྗེས་ཆགས་སྤྱོད་པའི་ཐབས་ནི༔ ཀུན་ཏུ་བཟང་པོའི་གབ་པ་མངོན་དུ་གྱུར་པར་བྱུང་བའི་རྒྱུད་ལས༔ བཅུ་དྲུག་ལོ་ལོན་རིགས་ཅན་མ༔ གཟུགས་དང་ལང་ཚོས་བརྒྱན་པ་ལ༔ དང༌
པོ་ལེགས་པར་བསླབ་བྱས་ནས༔ དབང་བསྐུར་ནས་ནི་སྒྲུབ་པ་བརྩམས༔ སྐུ་གསུང་ཐུགས་དང་ཆགས་པ་ནི༔ དཔྲལ་བ་ལ་སོགས་རྣམས་ལ་འགོད༔ སཱ་ཧཱ་གསང་བ་གཙུག་

༄༅། །ཏོར་ཆེ༔ དེ་ནས་པདྨ་རྣམ་པར་སྦྱངས༔ ཨ་ཡིག་པདྨ་འདབ་བརྒྱད་པ༔ ཧཱུྃ་ཡིག་གིས་ནི་རྡོ་རྗེ་ལྡན༔ དེ་ལྟར་རྡོ་རྗེ་དང་བཅས་པའི༔ ཤེས་རབ་པདྨ་སྤྱོད་
རྒྱུད་ལས༔ ཧཱུྃ་ཡིག་གིས་ནི་རྡོ་རྗེ་ཡི༔ རྩེ་མོ་ལྔ་པ་རྣལ་འབྱོར་བསྒོམ༔ དེ་དབུས་པདྨ་འདབ་བརྒྱད་པ༔ ཨ་ཡིག་གིས་ནི་རཾ་དུ་རྟགས༔ དེ་ལྟར་རྡོ་རྗེ་པདྨ་དང༔ བཅས་པ་
བྱས་ནས་པདྨར་ཞུགས༔ དེ་ནས་རྡོ་རྗེ་འཛིན་མའི་སྙེམས༔ འཛིན་ཅིང་རྣལ་འབྱོར་ཧཱུྃ་༼བྱེད་བཞིན་པའི་ངང་ནས༽ ཕཊ༔བྱ༔ བྷ་གར་ལིང་ག་རབ་བཀོད་ནས༔ བྱང་ཆུབ་སེམས་ནི་སྤྲོ་
མི་བྱ༔ ཁམས་གསུམ་པོ་ནི་མ་ལུས་པའི༔ སངས་རྒྱས་གཟུགས་ནི་བསྒོམ་པར་བྱ༔ ཞེས་པས་དེ་ལྟར་ལས་ཀྱི་ཕྱག་རྒྱ་བརྟེན་པ་ལ༔ ཡེ་ཤེས་དང་ཕྱག་རྒྱ་ཆེན་པོ་གཉིས་ངེས་
པར་དགོས་ཤིང༔ ཡེ་ཤེས་ཀྱི་༼དབྱིངས་རིག་བྱག་རྒྱ་ཆེན་པོ་ཁམས་གསུམ་མ་ལུས་པ་༽ ཕྱག་རྒྱ་བསྟེན་པ་ལ༔ དབྱིངས་རིག་གཉིས་ཀྱི་ཕྱག་རྒྱ་ཆེན་པོ་ངེས་པར་དགོས་སོ༔ ༼དེ་ཡང་༽ རང་ཉིད་དབང་

ཆེན་ཧེ་རུ་ཀས་ཡུམ་ཡེ་ཤེས་ཀྱི་ཌཱཀྐི་མའི་ནུ་མ་ལ་རེག་པས་དགོད་པ་དང༔ ལག་པས་འཁྱུད་པ་གཙུག་ཏོར་སྐུའི་ཐིག་ལེ༔ མགྲིན་པར་བབས་པས་དགའ་བའི་དགའ་བས་བུམ་དབང་སྟེ༔ ལུས་ཐིག་
ལེ་དང་པདྨའི་གནས་སྐབས་ལུས་ཀྱི་སྒྲིབ་པ་འགག༔ ཕྱག་རྒྱའི་བྷ་ག་ལ་བལྟས་པས་མགྲིན་པའི་ཐིག་ལེ་སྙིང་ཀར་བབས་པས་མཆོག་དགའི་དགའ་བ་གསང་དབང་སྟེ༔ ངག་གི་ཐིག་ལེ་
དང་སྨོན་ལམ་གྱིས་གནས་སྐབས་ངག་གིས་སྒྲིབ་པ་འགགས༔ ཕྱག་རྒྱའི་པདྨར་རྡོ་རྗེ་ཞུགས་པས༔ སྙིང་ཀའི་ཐིག་ལེ་ལྟེ་བར་བབས་པས༔ ཁྱད་པར་དགའ་བ་ཤེས་རབ་ཀྱི་དབང་
སྟེ༔ སེམས་ཀྱི་ཐིལ་ལེ་དང་གཉིད་འཐུག་གི་གནས་སྐབས་ཡིད་ཀྱི་སྒྲིབ་པ་འགག༔ ཕྱག་རྒྱའི་མགུལ་སྤྱོད་བྱས༔ ལྟེ་བའི་ཐིག་ལེ་གསང་བའི་རྡོ་རྗེའི་ནོར་བུར་བབ་པས་ལྷན་
ཅིག་སྐྱེས་པའི་དགའ་བ་དབང་བཞི་པ་སྟེ༔ འཕོ་བ་ཡེ་ཤེས་ཀྱི་ཐིག་ལེ་དང་ཆགས་རྟོག་གི་གནས་སྐབས་ཡེ་ཤེས་ཀྱི་སྒྲིབ་པ་འགག་གོ༔ དེ་ན་བདེ་བ་མི་འཛད་པ་དབྱིངས་རིག་གཉིས་

༄༅། །ཀྱི་མི་འཕོ་བའི་རྒྱུ་དེའི་ཕྱིར་གཡོ་མེད་བདེ་བའི་སྐད་ཅིག་གང་ཡིན་པ་འདི་ནི་ཆོས་ཀྱི་དབྱིངས་རང་བཞིན་བརྡལ་པ་ཆེན་པོ་ཉིད་དོ༔ དེ་ནས་གང་གིས་འདྲེན་འགྲིམས་
ཀྱིས་གཙུག་ཏོར་དུ་བསྐྱལ་ནས་བདེ་བ་ནི་མཆོག་ཏུ་མི་འགྱུར་བར་བྱེད་པའོ༔ དབང་བཞིའི་དོན་དགའ་བ་བཞི་དང་བཅུ་དྲུག་ཡིན་ལ༔ དེ་ནས་ལུས་བདེ་བ་ཆེན་པོ་ནི༔ ལུས་ཀྱི་ཐིག་
ལེ་བསྟན་པ༔ ངག་བདེ་བ་ཆེན་པོ་ནི༔ ངག་གི་ཐིག་ལེ་བསྟན་པ༔ སེམས་བདེ་བ་ཆེན་པོ་ནི༔ སེམས་ཀྱི་ཐིག་ལེ་བསྟན་པ༔ ཆགས་པའི་༼ཡེ་ཤེས་ཀྱི་དབྱིངས་༽ བདེ་བ་ཆེན་པོ་ནི༔ བུམ་
བ་འདི་དབང་དགའ་བ་ཡིན་པ་གསང་དབང་མཆོག་དགའོ༔ ཆགས་པའི་ཐིག་ལེ་བསྟན་པ་ནི༔ ཐིག་ལེ་བཞི་དང་དགའ་བ་བཞི་པོ་རེ་རེ་ཡང༔ བཞི་བཞིར་ཕྱེ་བས་ཐིག་ལེ་བཅུ་དྲུག་སྟེ༔ འགྱུ་བྱེད་མཆོག་
གི་བདེ་བ་ཆེན་པོ་ནི༔ དགའ་བ་བཅུ་དྲུག་པོ་འདི༔ རང་རིག་ཡེ་ཤེས་ཀྱི་རིག་པ་དེའི་ཚེ༔ དེ་ཉིད་རྣམ་པ་བཅུ་དྲུག་གོ༔ དེ་ལས་ཞིབ་ཏུ་ཕྱེ་བའི་དགའ་བ་བཅུ་དྲུག་གི་རྟེན་དུ་གྱུར༔

ཐིག་ལེ་བཅུ་དྲུག་ནི༔ ལུས་ཀྱི་ལུས་ཐིག་ལེ༔ ངག་གི་ལུས་ཐིག་ལེ༔ སེམས་ཀྱི་ལུས་ཐིག་ལེ༔ ཡེ་ཤེས་ཀྱི་ལུས་ཐིག་ལེ་ལྟེ༔ ལུས་ཀྱི་ཐིག་ལེ་བཞིའོ༔ ལུས་ཀྱི་ངག་གི་
ཐིག་ལེ་བཞི༔ ལུས་ཀྱི་སེམས་ཀྱི་ཐིག་ལེ་བཞི༔ ལུས་ཀྱི་ཡེ་ཤེས་ཀྱི་ཐིག་ལེ་བཞི་སྟེ་བཅུ་དྲུག་གོ༔ བཅུ་དྲུག་ཕྱེད་ཕྱེད་ཀྱི་ཐིག་ལེ་དེ་ཉིད་ཡུལ་ཉི་ཤུ་རྩ་བཞི་ལ་འཇུག་པའི་ཆ་ནས །
ཐིག་ལེ་ཉི་ཤུ་བཞི་པ་ཚན་པ་བཞི་དང༔ བཅུ་དྲུག་ཕྱེད་ཕྱེད་ཐིག་ལེ་དེ་ཉིད་འཁོར་ལོ་དྲུག་གིས་རྩ་བརྒྱད་ལྔ་བཅུ་རྩ་དྲུག་ལ་འཇུག་པའི་དབྱེ་བས་༼ལྷ་སྣང༽ ཐིག་ལེ་བརྒྱ་ལྔ་བཅུ་རྩ་དྲུག་གིས་
ཚན་པ་བཞི་དང་བཅུ་དྲུག་ཕྱེད་ཕྱེད་ཀྱི་ཐིག་ལེ་དེ་ཉིད་ནི་ཚིགས་སུམ་བརྒྱ་དྲུག་ཅུའི་རྩ་འཁོར་སུམ་བརྒྱ་དྲུག་ཅུའི་རྩ་བདུན་ཁྲི་ཉིས་སྟོང་ལ་འཇུག་པས་དབྱེ་བས་ཐིག་ལེ་བདུན་ཁྲི་གཉིས་ཀྱི་ཚན་
བཞིའོ༔ རྩ་བའི་རྩ་དྲུག་ནི༔ ལྟེ་བ་ཡན་ཆོད་ལ་གཡས་གཡོན་དབུ་མ་གསུམ་དང༔ ལྟེ་བ་མན་ཆོད་ལ་གཡས་གཡོན་དབུ་མ་གསུམ་དང་དྲུག་གོ༔ རྩ་དྲུག་པོ་དེ་ལས་གྱེས་པའི་

༄༅། །ཡུལ་ཉི་ཤུ་རྩ་བཞི་དང༔ དེ་ལས་གྱེས་པའི་འཁོར་ལོ་དྲུག་གིས་རྩ་བརྒྱ་ལྔ་བཅུ་རྩ་དྲུག་དང༔ དེ་ལས་གྱེས་པའི་རུས་པའི་ཚིགས་སུམ་བརྒྱ་དྲུག་ཅུ་ལ་རྩ་འཁོར་སུམ་བརྒྱ་དྲུག་ཅུའི་རྩ་
བདུན་ཁྲི་ཉིས་སྟོང༔ དེ་རྣམས་ཏིང་ངེ་འཛིན་གྱི་སྟོབས་ཀྱི་རྩ་དེ་སྙེད་དུ་རླུང་ཟིན་པས༔ ཐིག་ལེ་ཟིན༔ ཐིག་ལེ་ཟིན་པས་བདེ་བ་ཟིན་ནས་འཁོར་རྣམས་སུ་རིམ་གྱིས་རླུང་ཐིག་ལེ་འཕེལ་
ཞིང་གང་བས་ལམ་རྟགས་ཀྱི་ཡོན་ཏན་ཁྱད་པར་ཅན་རྒྱུད་ལ་འཆར་བའོ༔ དེ་ཡང་རང་རྒྱུད་ལས༔ འབྲས་བུ་ཐོབ་པའི་ཚུལ་ནི༔ བྱེད་ཅིང་ཉིན་མཚན་རྣལ་འབྱོར་སོ་ནམ་བྱས༔ རྩ་
ནི་ཡུར་བ་འདྲ་སྟེ་བྱང་བར་དགོས༔ བྱང་སེམས་ཆུ་འདྲ་ཁྲིད་པ་གང་བ་དགོས༔ རླུང་ནི་ཁྲོན་སྐྱོགས་འདྲ་སྟེ་སྐྱོན་མེད་དགོས༔ དེ་ལྟར་རྩ་རླུང་འབྱོངས་ན་རྗེས་ཆགས་སུ །
འདོད་ཆགས་ཆེན་པོ་བདེ་ཆེན་ནམ་མཁའ་གང༔ ཁུ་བ་མཐུར་བབ་རྡོ་རྗེ་ནོར་བུར་བརྟེན༔ རྡུལ་ནི་གྱེན་སོང་གཙུག་ཏོར་འཁོར་ལོ་བརྟེན༔ དེ་ལྟར་ལོ་གསུམ་དག་ལ་འབད་པ་ན༔

ཁུ་བ་རྡོ་རྗེ་ནོར་བུ་ཡར་འཕེལ་བས༔ གསང་གནས་རྩ་འདབ་རྣམས་ཀྱི་ཕྱེད་གང་ཞིང༔ ཁུ་བ་མཐུར་བབ་རྡོ་རྗེ་ནོར་བུར་བརྟེན༔ ལས་རླུང་བརྒྱ་ཕྲག་བཅོ་བརྒྱད་གཅིག་འགགས་
པས༔ དབང་བཅུ་ལ་སོགས་ཐོབ་པའི་སེམས་དཔར་གྱུར༔ ས་ནི་དང་པོ་རབ་ཏུ་དགའ་བ་རྫོགས༔ ཡོན་ཏན་བརྒྱ་ཕྲག་བཅུ་གཉིས་བཅུ་གཉིས་ཐོབ༔ ཐུར་དུ་རྡུལ་འཕེལ་གཙུག་
ཏོར་བྲལ་བ་ཡིས༔ རྩ་འདབ་ཕྱེད་གང་ཟླ་བ་ཧཱུཾ་ཡིག་ཞུ༔ བདུད་རྩི་ཐིག་ལེའི་རྒྱུན་བབ་ཕྱིར་ལ་བབ༔ དེ་བཞིན་ཁུ་བས་གསང་གནས་རྩ་འདབ་ཀྱིས༔ བྱེད་པོ་ལྷག་མས་མ་
ལུས་གང་བ་ཡིས༔ ལས་རླུང་བརྒྱ་ཕྲག་བཅོ་བརྒྱད་གཉིས་འགག་པས༔ ས་ནི་གཉིས་པ་དྲི་མ་མེད་པ་རྫོགས༔ ཡོན་ཏན་དེ་ཉིད་ནམ་མཁའ་གང་བ་ཐོབ༔ རྡུལ་གྱིས་དཔྲལ་བའི་རྩ་
འདབ་ཕྱེད་པོ་གང༔ དེ་ན་ཁུ་བ་ལྟེ་བར་ཡར་སླེབ་ཅིང༔ རྡུལ་ནི་མགྲིན་པར་ཕྱིར་སླེབ་རྩ་འདབ་གང༔ ལས་རླུང་བརྒྱ་ཕྲག་བཅུ་བརྒྱད་གཉིས་འགག་པས༔ ས་ནི་གསུམ་པ་འོད་

༄༅། །རབ་འབྱེད་པ་དང༔ བཞི་པ་འོད་འཕྲོ་གཉིས་པ་རྫོགས་པ་ཡིས༔ ཁུ་རྡུལ་གཉིས་ཀས་སྙིང་ཀར་སླེབ་ནས་ནི༔ སྙིང་ཀའི་རྩ་འདབ་ཐམས་ཅད་གང་བ་ཡིས༔ ལས་
རླུང་བརྒྱ་ཕྲག་བཅྭོ་བརྒྱད་གཉིས་འགག་པས༔ ས་ནི་ལྔ་པ་སྦྱང་བར་དཀའ་བ་དང༔ དྲུག་པ་མངོན་དུ་གྱུར་པ་གཉིས་པོ་རྫོགས༔ ཁུ་བ་ཡར་སོང་མགྲིན་པའི་འཁོར་ལོར་སླེབ༔ རྡུལ་
ནི་ལྟེ་བའི་འཁོར་ལོ་ཕྱིར་སླེབ་ནས༔ ལས་རླུང་དུས་སྦྱོར་གཉིས་བོ་ཕྱིར་འགགས་པས༔ ས་ནི་བདུན་པ་རིང་དུ་སོང་བ་དང༔ བརྒྱད་པ་མི་གཡོ་བ་གཉིས་རྫོགས་པ་ཡིས༔ ཁུ་བ་ཡར་
སོང་དཔྲལ་བའི་འཁོར་ལོར་སླེབ༔ རྡུལ་ནི་གསང་བའི་འཁོར་ལོར་ཕྱིར་སླེབ་ནས༔ ལས་རླུང་དུས་སྦྱོར་གཉིས་པོ་རབ་རྫོགས་ནས༔ ས་ནི་དགུ་པ་ལེགས་པའི་
བློ་གྲོས་དང༔ བཅུ་པ་ཆོས་ཀྱི་སྤྲིན་གཉིས་རྫོགས་པ་ཡིས༔ དེ་ནས་ཁུ་བ་གཙུག་ཏོར་ཡར་སླེབ་ཅིང༔ རྡུལ་ནི་རྡོ་རྗེ་ནོར་བུར་ཕྱིར་སླེབ་ཅིང༔ ལས་རླུང་དུས་སྦྱོར་གཉིས་པོ་

རབ་འགག་པས༔ ས་ནི་བཅུ་གཅིག་ཀུན་ཏུ་འོད་དང་ནི༔ བཅུ་གཉིས་རྡོ་རྗེ་འཛིན་པ་རྫོགས་པ་ནི༔ ཞེས་གསུངས་པས་མ་རིག་པའི་རྩ་བ་ཟད་དེ་ངོ་བོ་རྣམ་ཤེས་ཞོན་པ་ལས་རླུང་
འབྲས་བུ་འཁོར་བ་བས་བསྐྱེད་པའི་རྟེན་འབྲེལ་ཡན་ལག་བཅུ་གཉིས་འགག་ནས༔ ནོར་བུ་རིན་པོ་ཆེའི་གཙུག་ཏོར་ཅན༔ ས་བཅུགསུམ་རྫོགས་པའི་སངས་རྒྱས་དཔལ་ཀུན་ཏུ་བཟང་པོ་
མངོན་དུ་འགྱུར་བའོ༔ ཉམས་ལེན་གྱི་གནད་ཐམས་ཅད་གཞི་མངོན་དུ་བྱ་བའི་ཡུལ་དངོས་གཞི་ནི་གནས་ལུགས་མངོན་དུ་བྱ་བའི་འབྲས་བུ་ཐབས་ཡོན་ཏན་སྐྱེ་བའི་རིམ་པ་སྟེ༔ དེ་ལྟར་གསུམ་ལ་མ་འདུས་པ་གང་ཡང་མེད་དོ༔ གསང་སྔགས་བླ་མེད་ཀྱི་གཞུང་གིས༔ ལས་
འབྲས་དབྱེར་མེད་དུ་གནས་བ༔ གཞི་འབྲས་གཉིས་མེད་དུ་རྟོགས་སོ༔ ལམ་དེ་དེ་ལྟར་གཞི་ལམ་གཉིས་དབྱེར་མེད་དུ་མངོན་དུ་གྱུར་པ་འབྲས་བུའོ༔ དེ་ལྟར་རྟོགས་ན་བདེ་སྟོང་ཟག་མེད་ལྷན་ཅིག་སྐྱེས་བའི་ཡེ་ཤེས་མངོན་དུ་བྱེད་པ་ལ༔ སྐུ་རྡོ་རྗེ་ལུས་ཀྱི་གནས་ལུགས༔ གསུང་
རྡོ་རྗེ་འཆང་གི་གནས་ལུགས༔ ཐུགས་རྡོ་རྗེ་སེམས་པའི་གནས་ལུགས༔ སྐུ་གསུང་ཐུགས་གཉིས་སུ་མེད་པ་ཡེ་ཤེས་རྡོ་རྗེ་ཡིན་ཏེ༔ཌཱཀྐི་གསང་མཛོད་ལས༔ ཀུན་ཏུ་བཟང་པོ་ཆེ་བའི་མཆོག༔ ཡེ་ཤེས་མཉེས་པའི་དེ་བཞིན་

༄༅། །གཤེགས༔ སྐུ་གསུང་ཐུགས་ཀྱི་རྡོ་རྗེ་ཅན༔ ལུས་ངག་ཡིད་གསུམ་བརྟེན་གཡོ་བའི༔ བདག་ཉིད་མངོན་པར་འདུ་བྱེད་དོ༔ ཞེས་ཀུན་ཏུ་བཟང་པོ་༼ཡེ་ཤེས་རྡོ་
བརྗེའི་གོ་འཕང་ཐོབ༽ ནི་ཡོན་ཏན་གསུམ་སྟེ༔ མ་རིག་པ་འདུ་བྱེད༔ རྣམ་པར་༼གཞོམ་བའོ༽ ཤེས་པའོ༔ སྐུ་རྡོ་རྗེ་ལ༔ མིང་གཟུགས་སྐྱེ་མཆེད་དྲུག༔ རིག་པའོ༔ གསུང་རྡོ་
རྗེ་ལ༔ ཚོར་བ༔ སྲེད་པ༔ ལེན་པའོ༔ ཐུགས་རྡོ་རྗེ་ལ༔ སྲིད་པ༔ སྐྱེ་བ༔ རྒ་ཤི་སྟེ་ཐིག་ལེའི་གཟུགས་ཀྱི་དབང་གིས་སོ༔ ལམ་ནི་གསང་སྔགས༔ འབྲས་བུ་
མངོན་དུ་བྱས་པ་སྟེ༔ དཔེར་ན་ལྷ་རིགས་བྲིས་ཀློག་སློབ་ཅིང་གོམས་པར་བྱེད་པ་བཞིན་ནོ༔ དེ་བཞིན་དུ་སངས་རྒྱས་སྒྲུབ་པར་བྱེད་པའི་ལམ་མཆོག་སྟེ༔ ཟབ་མོ་མངོན་
སུམ་ཉམས་སུ་ལེན་པ་ནི༔ འབྲས་བུ་ལམ་དུ་བྱེད་པ་ཡིན་ནོ༔ དོན་དེ་ཉིད་ཤེས་རབ་ཀྱི་བྷ་གར་ཐབས་རྡོ་རྗེ་དབྱེར་མེད་པ་བྱེད་ཅིང་དམ་པའོ༔ དེ་ཡང་བོགས་འདོན་དམ་ཚིག་གི་

ཕྱག་རྒྱ་ནི༔ ལྟེ་བའི་ཤེས་རབ་གཏུམ་མོའི་མེ་འོད་གསལ་གྱིས་བདེ་ཆེན་བྱང་སེམས་ཞུ་བ་འཁྱུད་པ་གལ་ཆེ་བ་ཡིན་ཏེ༔ དང་པོ་སྟོང་ར་ལྷའི་རྣལ་འབྱོར་ནི༔ རང་ཉིད་དབང་
ཆེན་དུ་གསལ་བར་སྟོང་སེང་ངེ་བ་ཕྲུ་མ་ཕུས་བཏབ་པ་ལྟར་བསྒོམས་པ་ནི་ལྷའི་སྟོང་རའོ༔ གཙུག་ཏོར་ནས་གསང་གནས་ཀྱི་བར་དུ་དབུ་མ་མདའ་སྨྱུག་ཙམ་ཕྱི་ཁ་དོག་གཉིས་ལྡན་
ནང་གི་ནམ་མཁའ་མཐིང་ཀ༔ དེའི་དབུས་སུ་དྭངས་མ་མི་ཤིགས་པའི་ཐིག་ལེ་ཡེ་ཤེས་ལྔ་ལྡན་གྱིས་འོད་ལྔ་པད་སྣལ་གཤིབ་པ་ལྟ་བུ་ཐིག་ལེར་ཟུག་པ༔ དེའི་གཡས་སུ་རོ་མ་དམར་
མོ༔ གཡོན་དུ་རྐྱང་མ་དཀར་མོ་ཁ་དོག་གཉིས་ཀྱི་ཆ་འཛིན་པ༔ མར་སྣེ་དབུ་མའི་ནང་དུ་ཆུད་པ༔ ཡར་སྣེ་སྣ་བུག་གཉིས་སུ་ཆུད་པ༔ དབུ་མ་ཡར་སྣེ་གཙུག་ཏོར་གྱི་འཁོར་ལོ་
རྩ་འདབ་བཞིའི་དབུས་ལ་ཟུག་པ༔ དཔྲལ་བར་རྩ་འདབ་བཅུ་དྲུག་གདུགས་ཀྱི་རྩིབས་མ་ལྟ་བུ་ཁ་དོག་དཀར་པོ༔ མགྲིན་པར་རྩ་འདབ་སོ་གཉིས་པ་ཁ་དོག་དམར་པོ༔ པདྨ་ལྟར་

༄༅། །གྱེན་དུ་ཕྱོགས་པ༔ སྙིང་ཀར་རྩ་འདབ་བརྒྱད་སྦྲའི་ཆོན་ཐག་ལྟར་ཁ་དོག་ནག་པོ༔ ལྟེ་བར་རྩ་འདབ་དྲུག་ཅུ་རྩ་བཞི་བ་ཐག་བརྐྱངས་པ་ལྟ་བུ་ཁ་དོག་སེར་པོ༔ གསང་
གནས་སུ་རྩ་འདབ་སུམ་ཅུ་གཉིས་བ་ཐག་བརྐྱངས་པ་ལྟ་བུར་ཁ་དོག་སྔོན་པོ༔ རྩ་ཐམསཅད་གྲོ་སོག་གི་སྒྲུབ་ལྟར་སྟོང་སང་ངེ་བ༔ ཕྱི་བལྟས་ནང་གསལ་གྱི་རྣམ་པ་བསྒོམ་པར་བྱའོ༔
རྩ་ཡི་གེའི་རྣལ་འབྱོར་བསྒོམ་པ་ནི༔ གཙུག་ཏོར་བུམ་པའི་ནང་དུ་མགོ་བོ་ཐུར་དུ་བསྟན་པ༔ དངུལ་ཆུའི་མདོག་ཅན་ཐིག་ལེ་འཆར་བ༔ མར་སྣེ་ལྟེ་བ་ནས་སོར་བཞི་འཇལ་བའི་
སུམ་མདོར་ཨ་ཤད་སྐྱེར་ཚེར་བཅད་པ་ལྟ་བུ་གདེང་ཁ་གྱེན་དུ་བསྟན་པ༔ ཁ་དོག་དམར་པོ་མེའི་རང་བཞིན་ཅན༔ དེའི་འོག་གསང་བའི་ཐད་དུ་རཾཿདམར་པོ་ཐིག་ལེའི་རྣམ་པ་ཅན༔ འོག་
སྒོར་ལྗང་ཀུའོ༔ འཁོར་ལོའི་ཡི་གེ་ནི༔ གསང་གནས་རྩ་འདབ་ལ་རྩེ་མོར་ཨ་ཨ་རིམ་པ་བཞིན་ནོ༔ ལྟེ་བའི་རྩ་འདབ་དང་པོ་བརྒྱད་པའི་རྩེ་མོར༔ ཤར་ནས་རིམ་པར་ཨ་ཀ་ཙ་ཊ་

ཏ་པ་ཡ་ཤ༔ དེའི་ཕྱི་རིམ་ཨ་ལི་བཅུ་དྲུག༔ དེ་ནས་ཀ་ལི་སོ་གཉིས༔ དེའི་མཐར་དྲུག་ཅུ་རྩ་བཞི་རྩེ་མོ་སྦུགས་སུ་ཨ་དང་ཀཱ་སྤང་བའི་ཀ་ལིའི་ཕྱོགས་བཅུ་གཉིས་ཀྱིས་བསྐོར་བར་བསྒོམ་མོ༔ སྙིང་
ཁའི་དབུས་སུ་ཧཱུཾ་སྔོན་པོ༔ རྩ་འདབ་བརྒྱད་ཀྱི་ཕྱོགས་བཞིར་བྷྲཱུཾ་ཡཾ་ཛཾ་ཁཾ༔ དཀར་སེར་དམར་ལྗང༔ མཚམས་སུ་ལཾ་མཾ་ཡཾ་ཏཾ་བཞིའི་བསྐོར་བའོ༔ མགྲིན་པའི་ཨདམར་པོ༔ རྩ་
འདབ་ལ་མས་མཚན་པའོ༔ དཔྲལ་བའི་རྩ་འདབ་ལ་ཨ་རིའི་ཕྲེང་བ་མདུན་ནས་གཡས་སུ་འཁོར་བ༔ དཀར་དམར་གྱི་མདོག་ཅན་ནོ༔ གཙུག་ཏོར་གྱི་རྩ་འདབ་བཞི་ལ་དབུས་
སུ་ཧཾཿདཀར་པོ༔ ཕྱོགས་བཞིར་ཨོཾ་ཨཱཿཧཱུྃ་ཧོ༔ འོག་རླུང་གི་རྣལ་འབྱོར་ནི༔ རྐང་སོར་བརྐྱངས་པ་དང་འོག་རླུང་གྱེན་དུ་བསྐུམས་པའི་ནུས་པས་ཡཾ༔ ལས་རླུང་གཡོས༔
སུམ་མདོའི་མེ་འབར་བའི་རྐྱེན་གྱིས་ཨ་ཤད་གྱེན་དུ་འབར་ཏེ༔ དེ་ཡང་མེ་རྟ་རྔའི་རྩེ་མོ་ལྟ་བུར་ཕྲ་ཞིང་ཆ་མི་བསྐྱོད་པའི་རྣམ་པ་ཅན་འབར་བའི་འོད་ཀྱིས་ལྟེ་བའི་རྩ་འདབ་གང༔ མར་

༄༅། །ཆད་གསང་གནས་ཀྱི་རྩ་འདབ་གང༔ གཉིས་ཀའི་ཡི་གེ་དང་དབྱེར་མེད་དུ་གྱུར༔ ཡང་མགྲིན་པའི་རྩ་འདབ་གང༔ ཡི་གེ་དང་དབྱེར་མེད་དུ་གྱུར༔ དེ་ནས་
དཔྲལ་བའི་རྩ་འདབ་གང༔ གཙུག་ཏོར་གྱི་རྩ་འདབ་མེར་གྱིས་གང༔ ཡི་གེ་དང་དབྱེར་མེད་དུ་གྱུར༔ ལུས་ཐམས་ཅད་དྲོད་འུར་ཅིལ་བར་བསྒོམ༔ ཐིག་ལེའི་རྣལ་འབྱོར་ནི༔ དེ་
ནས་སྟེང་རླུང་རྔུབ་སྟེ༔ རོ་རྐྱང་ནས་བརྒྱུད་ནས་ཅིལ་ཏེ་མནན་པས༔ ཧཱུྃ་ཞུ་བ་ལས་དྭངས་མའི་རྒྱུན་བབས༔ རྩ་འཁོར་གང༔ ཡི་གེ་རྣམ་གསལ་ལམ་ལམ་གྱུར༔ སླར་མགྲིན་
པར་བབས་པས༔ འཁོར་ལོ་གང༔ ཡི་གེ་རྣམ་གསལ་བར་གྱུར༔ སླར་སྙིང་ཁ་དང་ལྟེ་བ་གསང་གནས་ཀྱི་བར་བབས་པ་དང༔ ཡི་གེ་རྣམས་གསལ་ལམ་ལམ་གྱིས་གྱུར༔ ལུས་
ཐམས་ཅད་བདེ་དྲོད་ཀྱིས་ལྟེམ་ལྟེམ་མེར་མེར་ཁྲིལ་ཁྲིལ་དྲོད་འུར་འུར་བསམ༔ རླུང་ཅི་ཙམ་ཐུབ་ཐུབ་ཀྱི་བར་བསྐྱིལ་ལ་ནན་ཏན་དུ་བསྒོམ་མོ༔ དེ་ལྟར་བསྒོམས་པས་རྩ་འབྱོངས་

པས་རྩའི་ཡོན་ཏན་ཐམས་ཅད་འཆར༔ ཡི་གེ་གསལ་བས་ངག་ཨ་ལིའི་སྔགས་སུ་གནས་པའི་ནུས་པ་མངོན་སུམ་དུ་འབྱིན༔ ཆོས་ཐམས་ཅད་མ་བསླབས་པར་ཤེས་རབ་ཀྱི་རྩལ་སྣང་རྒྱས༔
རྟོག་མེད་ཀྱི་ཡེ་ཤེས་སྐྱེ༔ རླུང་འབྱོང་བས་རྩ་རླུང་ཡེ་ཤེས་སུ་དག༔ ཚེ་རིང་ཡང་རྩལ་ཆེ༔ ཐིག་ལེ་སྦྱངས་བས་རྒས་སྲ༔ ཤེས་རབ་ཕྱོགས་མེད་དུ་འཆར༔ མཁའ་འགྲོ་ངང་
གིས་འདུ༔ བདེ་སྟོང་གི་ཏིང་འཛིན་ཁྱད་པར་ཅན་སྐྱེ༔ དེ་ལྟར་གཏུམ་མོ་ལ་བརྟེན་པའི་དམ་ཚིག་ཕྱག་རྒྱ་ཐུན་མོང་མ་ཡིན་པའོ༔ ཡེ་ཤེས་ཀྱི་ཕྱག་རྒྱ་ནི༔ བདུད་ཀྱི་སློབ་
དཔོན་གྱིས་མ་སྦག་པའོ༔ དེ་ཡང་ཕྱི་ཡི་འབྱུང་བ་ལྔ་པོ་འདི་དག༔ ཡེ་གདོད་མ་ནས་སྣང་སྟོང་སྐབས་དང་ཤེས་རབ་ཀྱི་ཆར་གནས་ཡེ་ཤེས་ཞེས་བྱ༔ དེ་ལྟར་ཡེ་སྟོང་མཁའ་ལ་ཡེ་ཤེས་ཀྱི་རང་མདངས་འོད་ལྔ་གསལ་ལ་སྒྲིབ་གཡོགས་མེད་པ་ལྷུན་འགྲུབ་
ཏུ་གནས་ཏེ༔ དགེ་སྡིག་ལ་སོགས་པ་གང་དུའང་མ་གྲུབ་བས་ན་ཀ་དག༔ ཡེ་གདོད་མ་ནས་གནས་པ་ལྷུན་གྲུབ་ཞེས་བྱའོ༔ དེའི་གོང་དུ་ཡེ་ཤེས་ལ་འཁོར་འདས་གང་དུ་ཡང་མ་གྲུབ་པ་མེད༔ དེ་ལྟར་བུ་ཡེ་ནས་འཁོར་འདས་ཀྱི་མིང་འདོགས་ཕན་ཆད་ནས་ཕྱིས་བསྒྲུབས་པའི་

༄༅། །འབྲས་བུ་ཡེ་ཤེས་བློ་བུར་དུ་འོང་མི་སྲིད་དོ༔ དཔེར་ན་ཆུ་ལ་མེ་བསྒྲུབས་ཀྱང་མི་འབྱུང་བ་དང་མཚུངས༔ དེ་ནས་གདོད་མ་ན་ཡེ་ཤེས་ལྷུན་གྲུབ་ཏུ་ཡོད་ཅིང༔ བར་དུ་འཁྲུལ་ཡང་ཐ་མར་འཁྲུལ་པ་སངས༔ མཁྱེན་བརྩེའི་ཡེ་ཤེས་རྒྱས༔ གནད་དེ་ལྟར་
ཡིན་ཞིང༔ ཀ་དག་གཏིང་གསལ་ཆེན་པོ༔ གསལ་རྗེན་ནེ་ལྷང་ངེ་བ་ལ༔ མྱོང་བའི་ཡིད་བྱེད་དང་བྲལ་བ༔ གཟུང་འཛིན་གཉིས་རྟོགས་ཀྱི་དྲི་མས་ཅུང་ཟད་ཀྱང་མ་གོས་པའི་འོད་
གསལ་ཆེན་པོ༔ ཀུན་རྫོབ་འཁྲུལ་པའི་སེམས་ལ༔ དོན་དམ་ཡེ་ཤེས་ཀྱི་རིག་པ་ཆེན་པོ༔ མ་རིག་པའི་རང་བཞིན་ཀུན་ཏུ་བཟང་མོས༔ ནམ་མཐོང་བའི་ཚེ༔ མིག་ཐམས་
ཅད་ནི་ཡེ་ཤེས་ཀྱི་མིག་གོ༔ རྣ་བ་༼ཡེ་ཤེས་༽ སྣ་༼ཡེ་ཤེས༽ ལྕེ་༼ཡེ་ཤེས་༽ ལུས་༼ཡེ་ཤེས་༽ ཡིད་ཐམས་ཅད་ཡེ་ཤེས་ཀྱི་ཡིད་དོ༔ ཚོགས་དྲུག་གིས་འཛིན་པའི་༼དུས་འཛིན་པ་ལྟར་སྣང་ཡང་༽ སེམས་ནི་
ཡེ་ཤེས་ཀྱི་སེམས་སོ༔ རང་ས་རུ་རང་ངོ་ཤེས་པའི་རིག་ནི༔ བྱང་ཆུབ་ཀྱི་སེམས་ཀྱི་ངོ་བོ་ནི༔ བལྟས་པས་གཟུགས་དང་སྣང་བ་དང་སྣང་བའི་དུས་ནས་རྫས་སུ་གྲུབ་པ ༼མེད་པ༽ ནི༔

སྣང་བའི་ངོ་བོ་དེ་མེད་པ་ནི་མ་ཡིན་ཏེ༔ ཆོས་ཉིད་ཡེ་དག་གཏིང་གསལ་ཆེན་པོའི༔ གཞི་དང་༼བསྟན་གཞི་ལ་གནས་ན་རང་རིག་རང་ལ་བདེན་གྲུབ་ཏུ་ཁས་ལེན་པ་དང་༽ རྩ་བ་ཕྱྭ་༼གང་ཟག་རྟགས་གཅིག་དང་རང་དབང་ཅན་
དུ་ཁས་ལེན་པ་དང༔༽དང་༼རིག་པ་གཞི་མེད་རྩ་བྲལ་ཡིན༔ སྙམ་ནས་ཕྱལ་ཆད་དུ་ཁས་ལེན་བ་དང༔༽ དབང་ཕྱུག་ལ་སོགས་པས་བྱས་པ་ཡང་མེད༔ རིག་པ་༼འཆར་ཞིང༽ཡེ་གནས་ཆེན་པོ་གདོད་མ་ནས་མ་སྐྱེས་པས་ཚིག་
དང་ཡུལ་ལས་འདས་པའི་ངོ་བོ་སྟོང་པ༔ རིག་པ་གསལ་བ༔ ཐུགས་རྗེ་ནི༔ ཡུལ་ཀུན་ལ་ཁྱབ་པ༔ ཤེས་པའི་ངོ་བོ་མ་གྲུབ་པ༔ བྱེད་པ་པོ་དང་བྲལ་བ༔ མ་འགག་པར་
གསལ་བ༔ ཡེ་ཤེས་ཀྱི་རླུང་གི་ངོ་བོ༔ ལས་ཀྱི་རླུང་དང་མི་འགྲོགས་པ༔ དུས་གསུམ་དུ་སྐྱེ་འཇིག་མེད་པ༔ རྟག་པས་སྐུ་བློས་མ་བྱས་པ༔ ཤེས་འདོད་སྨྲ་བའི་སྒོ་འགག་པ་གནད་
ཀྱི་གདམས་པ་ལྷུག་པར་འཆར་བ༔ སྐྱེ་ཤི་ལས་གྲོལ་བ༔ བྱས་པ་མེད་པ༔ བྱེད་པ་པོ་མི་དམིགས་པ༔ བྱས་པས་ཡུལ་དང་བྲལ་བ་གདོད་ནས་དག་པ༔ སངས་རྒྱས་བཟང་པོས་མ་

༄༅། །བཅོས་པ༔ སེམས་ཅན་ངན་པས་མ་བསླད་པ༔ རྣལ་འབྱོར་གྱི་རིག་པའི་སྟེང་དུ་ཁམས་སུ་སྐྱེ་འཇིག་གི་ཆོས་དང༔ ལམ་ཐེག་དགུ་ཆོས་རྣམས་སྤྱོད་པ་ལྟར་དུ་སྣང་བ༔
པ་འབྲས་བུ་ཡེ་ཤེས་ཀྱི་ས་ལ་གང་གིས་ཀྱང་ཁ་མ་རིག་ཅིང༔ བཅོས་སུ་མེད་པ་བསྒྱུར་བ་ནི༔ ལྟ་ཅི་ཀྱང་སྨོས༔ ཡིན་ལུགས་ཀྱི་སྟེང་དུ་ལྷམ་མེ༔ སྣང་ཚུལ་གྱི་ཐོག་ཏུ་རྗེན་ནེ༔
རིག་ཚུལ་གྱི་ཐོག་ཏུ་ལྷན་ནེ༔ དེ་ལ་དུས་གསུམ་གྱི་སྤྲུལ་པའི་དཀྱིལ་འཁོར་མ་འདྲེས་པར་ཡོངས་སུ་རྫོགས་པ་རྡ་ཐིམ༔ མཐོང་བ་ཙམ་གྱིས་གང་ཟག་རྨོངས་པའི་རྒྱུད་ལ་ལྷག་པའི་ཡེ་ཤེས་
ཀྱི་རྒྱུད་ཁྱད་པར་དུ་སྐྱེ་བའོ༔ ས་མ་ཡཱ༔ རྒྱ་རྒྱ་རྒྱ༔ གུ་ཧྱེ༔ བཛྲ༔ ཁ་ཐཾ༔ ཟབ་རྒྱ༔ སྦས་རྒྱ༔ གསང་རྒྱ༔ དམ་རྒྱ༔ དམ་ཚིག་རྒྱ༔ བཀའ་སྲུང་གི་རྒྱ༔ སྤྲག་ཁ་ཐཾ༔ མ་ཧཱ་གུ་རུ་སརྦ་སིདྡྷི་ཧཱུྃ༔ རང་ཉིད་
དབང་ཆེན་ཡབ་ཡུམ་ནི་ཡེ་ཤེས་ཀྱི་ཀི་ཡབ་ཡུམ་གྱི་སྐུར་སྐད་ཅིག་གིས་གསལ་བར་གྱུར་པའི་གཙུག་ཏོར་ནས༔ གསང་གནས་ཀྱི་བར་དུ༔ རྩ་འཁོར་དྲུག་དང་བཅས་པ་ལམ་དུ་

གསལ་ཞིང༔ སྐུ་དེ་ལ་འཇའ་འོད་ཕྱི་ནང་མེད་པ་ཀུན་ནས་འཕྲོ་བ་གཅིག་ཏུ་བསམ་ལ༔ དེའི་གསང་གནས་སུ་ཐིག་ལེ་ལྗང་ཀུའི་རྣམ་པ་ཅན་ཀུན་ནས་འཕྲོ་བ༔ དེ་བཞིན་དུ་ལྟེ་
བ་ཐིག་ལེ་སེར་པོ༔ སྙིང་ཀར་ཐིག་ལེ་སྔོན་པོ༔ མགྲིན་པར་ཐིག་ལེ་དམར་པོ༔ སྤྱི་བོར་ཐིག་ལེ་དཀར་པོའི་རྣམ་པ་ཅན་ཀུན་ནས་འཕྲོ་བ་གསལ་ཞིང༔ ཟབ་བ་གནད་ཀྱི་བུམ་ཆེན་ལྔ་
ཞལ་ཤེས༔ དེའི་ངང་ལ་རང་གི་སྣང་རྩེར་ཐིག་ལེ་ལྔར་བསྒོམ༔ དེའི་མདུན་གྱི་ནམ་མཁའི་སོར་བཞིའི་ཐད་དུ་བསྒོམ༔ དེ་ཡར་བརྒྱུད་སྨིན་ཕྲག་གི་དྷུ་ཏིའི་ཐད་དུ་བསྒོམ༔ དེ་ཉིད་སྨིན་
ཕྲག་གི་དྷིཏིར་བརྒྱུད་སྙིང་མཆོང་གུར་སྨུག་པོའི་ནང་དུ་བཞུགས་པ་ལ༔ ཐིག་ལེ་འཇའ་འོད་ཀུན་ནས་འཕྲོ་བ་༼ཕྱོགས་མདོག༽ རྣམ་པ་ལྔར་གྱུར༔ དེ་རྣམས་ལས་འོད་སེར་པོ་ཀུན་ནས་བཀྲག་
ཅིང་འོད་ཟེར་རྣོ་བའི་རྣམ་པ་ཅན་འཕྲོས༔ རང་གི་ཤ་ལ་ཐོག༔ སའི་ཁམས་སྦྱངས༔ འོད་སེར་ལ་འཚེར་བའི་རྣམ་པ་ཅན་དུ་གྱུར༔ དེ་རྣམས་ལ་འོད་དཀར་པོ་ཀུན་ནས་བཀྲག་

༄༅། །ཅིང་ཟེར་རྣོ་བའི་རྣམ་པ་ཅན་འཕྲོས༔ རང་གི་ཁྲག་དང་ཆུ་སེར་ལ་ཕོག༔ ཆུའི་ཁམས་སྦྱངས༔ འོད་དཀར་ལ་འཚེར་བའི་རང་བཞིན་དུ་གྱུར༔ དེ་རྣམས་ལས་
འོད་དམར་བོ་ཀུན་ནས་བཀྲག་ཅིང་ཟེར་རྣོ་བའི་རྣམ་པ་ཅན་འཕྲོས༔ རང་གི་དྲོད་ལ་ཕོག༔ མེའི་ཁམས་སྦྱངས༔ འོད་དམར་ལ་འཚེར་བའི་རང་བཞིན་དུ་གྱུར༔ དེ་རྣམས་ལས་
འོད་ལྗང་ཀུ་ཀུན་ནས་བཀྲག་ཅིང་ཟེར་རྣོ་བའི་རྣམ་པ་ཅན་འཕྲོས༔ རང་གི་ཐུགས་ལ་ཐོག༔ རླུང་གི་ཁམས་སྦྱངས༔ འོད་ལྗང་ལ་འཚེར་བའི་རང་བཞིན་དུ་གྱུར༔ དེ་རྣམས་ལས་འོད་
སྔོན་པོ་འཕྲོས༔ རང་གི་ཡིད་ཀྱི་རྣམ་པར་ཤེས་པ་ལ་ཐོག༔ ནམ་མཁའི་ཁམས་སྦྱངས༔ འོད་སྔོ་ལ་འཚེར་བའི་རང་བཞིན་དུ་གྱུར༔ དེ་བཞིན་དུ་ཕྱི་ཡི་འབྱུང་བ་ལ་ས་ཆུ་མེ་རླུང་
ནམ་མཁའི་ཁམས་སྦྱངས་བའོ༔ རང་གི་སྤྱི་བོར་འཇའ་འོད་ཀྱི་གུར་ཁང་གི་དབུས་སུ༔ བུདྨ་ཧེ་རུ་ཀ་ཡབ་ཡུམ༔ ཤར་དུ་བཛྲ་ཧེ་རུ་ཀ་ཡབ་ཡུམ༔ ལྷོར་རཏྣ་ཧེ་རུ་ཀ་ཡབ་

ཡུམ༔ ནུབ་ཏུ་པདྨ་ཧེ་རུ་ཀ་ཡབ་ཡུམ༔ བྱང་དུ་ཀརྨ་ཧེ་རུ་ཀ་ཡབ་ཡུམ་རྣམས་ལམ་གྱིས་གསལ་བའི་བུདྡྷ་ཧེ་རུ་ཀ་ལས་འོད་ཟེར་འཕྲོས༔ གཏི་མུག་གི་སྒོ་ནས་བསགས་པའི་སྡིག་
སྒྲིབ་ཐམས་ཅད་དག༔ ལུས་འཇའ་འོད་ཀུན་ནས་འཕྲོ་བའི་རྣམ་པ་ཅན་དུ་གྱུར༔ བཛྲ་ཧེ་རུ་ཀ་ལས་འོད་ཟེར་འཕྲོས༔ ཞེ་སྡང་གི་སྒོ་ནས་བསགས་པའི་སྡིག་སྒྲིབ་ཐམས་ཅད་
དག༔ ལུས་འཇའ་འོད་ཀུན་ནས་འཕྲོ་བའི་རྣམ་པ་ཅན་དུ་གྱུར༔ རཏྣ་ཧེ་རུ་ཀ་ལས་འོད་ཟེར་འཕྲོས༔ ང་རྒྱལ་གྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག༔ ལུས་
འཇའ་འོད་ཀུན་ནས་འཕྲོ་བའི་རྣམ་པ་ཅན་དུ་གྱུར༔ པདྨ་ཧེ་རུ་ཀ་ལས་འོད་ཟེར་འཕྲོས༔ འདོད་ཆགས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག༔ ལུས་འཇའ་འོད་
ཀུན་ནས་འཕྲོ་བའི་རྣམ་པ་ཅན་དུ་གྱུར༔ ཀརྨ་ཧེ་རུ་ཀ་ལས་འོད་ཟེར་འཕྲོས༔ ཕྲག་དོག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དག༔ ལུས་འཇའ་འོད་ཀུན་ནས་འཕྲོ་

༄༅། །བའི་རྣམ་པ་ཅན་དུ་གྱུར༔ ལྔ་ཀ་ལས་འོད་ཟེར་འཕྲོས༔ ཀུན་གཞིའི་རྣམ་པར་ཤེས་པ་སྦྱངས༔ རང་གི་ལུས་ཕྱི་ནང་ཐམས་ཅད་འཇའ་འོད་དུ་དཀྱིལ༔ ཐིག་ལེ་བལྟས་ནས་
ཐིག་ལེ་ཤིག་གེ་བ༔ འོད་ཟེར་ལ་བལྟས་ནས་འོད་ཟེར་ཀུན་ནས་འཕྲོ་བ་གསལ༔ མཉམ་པར་འཇོག་བའོ༔ རང་ཉིད་རྣལ་འབྱོར་མ་ཡབ་ཡུམ་དུ་གསལ་བའི་སྙིང་མཆོང་གུར་སྨུག་པོའི་
དབུས་སུ་ཀུན་ཏུ་བཟང་པོ་སྐུ་མདོག་མཐིང་ཀ་གཅེར་བུ་ཞབས་རྡོ་རྗེ་སྐྱིལ་མོ་ཀྲུང་དུ་བཞུགས་ཤིང་༔ བར་བསྒྲུབ་བོ༔ དེ་ཉིད་ཀྱང་འདུས་བྱས་ཀྱི་རྣམ་པར་རྟོག་པས་ཐེར་ཟུག་པ་མ་ཡིན་བ་སྟེ༔ ནང་དུ་དྭངས་མ་ལྔ་འདུས་
པའི་ཐིག་ལེ་འོད་ལྔའི་ཚུལ་དུ་བཞུགས་པ་དེ་ཉིད་ལྷར་སྣང་བ་ཡིན་ཏེ་ལོགས་ནས་མི་བཙལ༔ ཆོས་ཉིད་མ་སྐྱེས་པའི་དབྱིངས་སུ་གསལ་བས་སྔགས་ཀུན་ཏུ་བཟང་མོའི་རང་བཞིན༔ དེ་ལྟར་བྱང་ཆུབ་ཀྱི་དངོས་པོའི་གཟུགས་དང་བྲལ་ཏེ༔ ཡེ་ཤེས་ཀྱི་འོད་དང་གསལ་བ་མར་མེ་རབ་ཏུ་
གསལ་བའི་སྐུ་གདྭངས་མ་འགག་པ་ལྟ་བུ་གསལ་ཞེས༔ གཤིས་གང་དུ་ཡང་མ་གྲུབ་བ༔ ཆོས་ཀྱི་དབྱིངས་ཀྱི་ཡེ་ཤེས་ཡུལ་སྣ་ཚོགས་སུ་སྣང་བ་མེ་ལོང་ལྟ་བུའི་ཡེ་ཤེས་འཁོར་འདས་དབྱེར་མེད་མཉམ་ཉིད་ཀྱི་ཡེ་ཤེས༔ ཇི་ལྟ་བ་དང་ཇི་སྙེད་པའི་སྒོ་མ་འགག་པ་སོ་སོར་རྟོག་པའི་

ཡེ་ཤེས༔ དོན་སྐྱེ་འགག་གནས་གསུམ་གྱི་མཐའ་ལས་འདས་པ་དུས་བཞི་པ་མཉམ་བ་ཆེན་པོར་ལྷུན་གྱིས་གྲུབ་པས་བྱ་བ་གྲུབ་བའི་ཡེ་ཤེས༔ ཡེ་ཤེས་ལྔ་ཡང་དབྱིངས་སྐྱེ་མེད༔ རིག་པ་འགག་མེད༔ སྣང་སྟོང་ཟུང་འཇུག༔ བདེ་སྟོང་ལྷན་ཅིག་སྐྱེས་བའི་ཡེ་ཤེས་ཀྱི་རོལ་
བ་ཆེན་པོ་ལྷུན་གྲུབ་ཏུ་བཞུགས་པའོ༔ ཕྱག་གཉིས་ཏིང་ངེ་འཛིན་གྱི་ཕྱག་རྒྱས་ཡུམ་ལ་འཁྱུད་པ༔ ཡུམ་ཀུན་ཏུ་བཟང་མོ་སྐུ་མདོག་ལྗང་ཀུ་ཡབ་ལ་འཁྱུད་པའི་ཚུལ་གྱིས་བཞུགས་པ༔ ཤར་དུ་རྣམ་
པར་སྣང་མཛད་ཀུན་ཏུ་བཟང་མོ་ཡབ་ཡུམ་སྐུ་མདོག་དཀར་པོ༔ ལྷོར་རིན་ཆེན་འབྱུང་ལྡན་ཀུན་ཏུ་བཟང་པོ་ཡབ་ཡུམ་སྐུ་མདོག་སེར་པོ༔ ནུབ་ཏུ་སྣང་བ་མཐའ་ཡས་ཀུན་ཏུ་བཟང་
པོ་ཡབ་ཡུམ་སྐུ་མདོག་དམར་པོ༔ བྱང་དུ་དོན་ཡོད་གྲུབ་པ་ཀུན་ཏུ་བཟང་པོ་ཡབ་ཡུམ་སྐུ་མདོག་ལྗང་ཀུ༔ ལམ་གྱིས་གསལ་བར་བསྒོམས་པས༔ གཙོ་བོ་ལས་འོད་ཟེར་འཕྲོས༔ །
འཁོར་རྣམས་ལ་ཕོག༔ འཁོར་རྣམས་ལས་འོད་ཟེར་འཕྲོས༔ གཙོ་བོ་ལ་ཐོག༔ དེ་ལས་འོད་ཟེར་འཕྲོས༔ རང་གི་ལུས་ཀྱི་ནང་ཐམས་ཅད་འཇའ་འོད་ཤིག་གེར་གྱུར་ཅིང །

་
༄༅། །བ་སྤུའི་བུ་ག་ཐམས་ཅད་ནས་འཇའ་འོད་ལམ་མེ་བ༔ ཐིག་ལེ་ཤིག་གེ་བ་བསམ་ཞིང༔ སྨིན་མཚམས་ནས་འཇལ་བའི་སོར་བཅུ་གསུམ་གྱི་མཚམས་སུ་མཉམ་པར་འཇོག་གོ༔ ཐབས་
བའི་རྒྱུད་རྣམས་ཀྱི་དཀྱིལ་འཁོར་བསྒོམ་ཞིང་བསྐྱེད་པའི་རིམ་པ་ཐབས་དང་འབྱུང་བ་ལྔའི་རླུང་རྣམ་བར་དག་པ་གསལ་སྟོང་མི་རྟོག་པ་གཙོ་བོར་བྱེད་བ་མཆོག་དང་ཐུན་མོང་གི་དངོས་གྲུབ་སྒྲུབ་པར་བྱེད་དོ༔ ཤེས་རབ་མའི་རྒྱུད་རྣམས་ནི༔ བསྐྱེད་རིམ་སྤྲོས་བ་ཤས་ཆུང་ལ༔ ཁམས་བདེ་བ་
ཆེན་པོ༔ ཡི་གེ་བྷ་གའི་དཀྱིལ་འཁོར་ལས༔ མཁའ་གསང་བྱང་ཆུབ་མཆོག་གི་རིམ་པས་གཞན་ལུས་ཕྱག་རྒྱ་དང་རང་ལུས་ཐབས་ལྡན་ཏེ༔ དགའ་བའི་ཡེ་ཤེས་བདེ་བ་ཆེན་པོ་བྱང་ཆུབ་སྒྲུབ་བར་བྱེད་དོ༔ གཉིས་སུ་མེད་པའི་རྒྱུད་སྡེ་ནི༔ དེ་གཉིས་ཀའི་རིམ་པ་
ལ་ཁྱད་པར་དུ་ཡེ་ཤེས་ཆེན་པོ་གཅིག་དང་དུ་མ་མེད་པའི་ཆོས་ཉིད་འོད་གསལ་གཙོ་བོར་སྒྲུབ་པར་བྱེད་དོ༔ སྤང་བླང་དགག་སྒྲུབ་གཙང་བཙོག་ལ་སོགས་པ་བཟང་ངན་བླང་དོར་མེད་པའི་དོན་གྱི་ཕྱིར༔ ཆོས་ཐམས་ཅད་ཡེ་ནས་སངས་རྒྱས་པའི་དཀྱིལ་འཁོར་དུ་སངས་རྒྱས་པར་
འདོད་དེ༔ གསང་སྙིང་ནས་ཆོས་ཐམས་ཅད་ཡེ་ནས༔ སངས་རྒྱས་པའི་ངོ་བོ་ཉིད་དུ་གཅིག་བའི་མཚན་ཉིད་ཡིན་པར་དབྱེར་མེད་དོ༔ ཞེས་སོ༔ སྣང་བ་བཞིའི་གབ་པ་མངོན་དུ་བྱུང་བ༔ སྣང་བ་བཞི་གཏན་ལ་འབེབས་པར་

བྱེད་པ་ལ༔ གཞི་ཀ་དག་ཆེན་པོ༔ རང་བཞིན་ལྷུན་གྱིས་གྲུབ་པ་རྒྱ་གར་ཡང་མ་ཆད་པ༔ ཕྱོགས་གང་དུའང་མ་ལྷུང་ཞིང་རང་བཞིན་གྱི་འོད་གསལ་བ་གཞོན་སྐུའི་བུམ་པ་ལྟ་བུ
འོད་ལྔ་མ་འདྲེས་པ་གསལ་བ་ནམ་མཁའི་འཇའ་ལྟ་བུ༔ དེ་ཡང་གསལ་ལ་མ་འགགས་པ༔ གསལ་བྱེད་མ་གྲུབ་པ༔ དེ་ལྟ་བུ་ལ་འཁོར་འདས་གཉིས་ཇི་ལྟར་བྱུང་ནས་གཞི་དེ་ཡང་དང་པོ་
སྐུ༔ འོད་རིག་པ་གསུམ་དུ་ཡེ་ནས་མ་གྲུབ་པ་སྟེ༔ དཔེར་ན་ཏིལ་ལ་མར་གྱི་གཞི་གྲུབ་པ་ལྟ་བུའོ༔ དེ་ལ་རང་བཞིན་གྱི་དབང་པོ་རྣོན་པོ་དང༔ རང་བཞིན་དབང་བོ་རྟུལ་པོ་གཉིས༔
རང་བཞིན་གྱི་དབང་པོ་རྟུལ་པོ་ནི༔ དཔེར་ན་མེ་ལོང་དུ་བྱད་ཤར་བ་ལ་རང་བྱད་དུ་མི་ཤེས་པའོ༔ དབང་པོ་རྣོན་པོ་ནི༔ མེ་ལོང་གི་ནང་དུ་བྱད་ཤར་བ་ལ་རང་བྱད་དུ་ཤེས་པ་ལྟ་བུའོ༔ གཞི་
དེ་ལས་ཡེ་ཤེས་ཀྱི་རང་བྱུང་ཞེས་བྱ་བ་ཉིན་མཚན་ལ་སྤྱན་འགུལ་བ་ཙམ་གཅིག་ལས་རིག་པ་གཡོས་སོ༔ མདངས་ཕྱིར་ཤར་བས་རྐྱེན་བཞིས་ཡར་གྲོལ་ཏེ༔ རྒྱུའི་༼གཞི་ལ་

༄༅། །འཕགས་༽ རྐྱེན་གཞི་དངོས་པོའི་གནས་ལུགས༔ བདག་པོའི་རྐྱེན་རང་རིག་པའི་༼ལུ་གུ་རྒྱུད༽ ཡེ་ཤེས༔ དམིགས་པའི་རྐྱེན་རང་ཤེས་པ༔ མཚུངས་པའི་རྐྱེན་
སྐད་ཅིག་མ་ལས་ལོངས་སྐུ་བཞི་བཅུ་རྩ་གཉིས་སུ་སངས་རྒྱས་ཏེ༔ ལྷུན་༼ལོངས་སྐུ་༽ གྲུབ་རིག་འཛིན་ནས་གསང་བའི་སྦུགས་སུ་གྲོལ་ཏེ་མྱ་ངན་ལས་འདས་པའོ༔ ཁ་ཐཾ༔ སེམས་ཅན་གྱི་འཁྲུལ་
ཚུལ་ནི༔ སྐུ་དབྱིངས་རིག་པ་གཞན་སྣང་དུ་མཐོང་བ་སྐུ་ལས་ལུས་སུ་འཁྲུལ༔ དབྱིངས་ལས་ཡུལ་དུ་འཁྲུལ༔ རིག་པ་ལས་སེམས་སུ་འཁྲུལ༔ རང་སྣང་དུ་མ་ཤེས་པ་དེ་ལས་རྒྱུའི་
རྐྱེན་གཞན་དུ་ཤེས་པ་དེ་བདག་པོའི་རྐྱེན༔ འཁྲུལ་སྣང་དུ་མར་ཤར་བ་དེ་དམིགས་པའི་རྐྱེན༔ དེ་རྣམ་དུས་མཚུངས་པས་དེ་མ་ཐག་པའི་རྐྱེན༔ དངོས་གཞི་ལ་ཇི་ལྟར་གནས་པ་ལྟར
ཟག་བཅས་ལ་གནས་ཏེ༔ སྐུ་འོད་རིག་པ་གསུམ་ཡར་ལ་གྲོལ་བས་སྐུ་གསུང་ཐུགས༔ མར་ལ་འཁྲུལ་བའི་ལུས་ངག་ཡིད་གསུམ༔ གནས་གང་ལ་གནས་ན༔ ཀུན་ཏུ་བཟང་པོ་

གའུ་ཁ་སྦྱོར་ཞེས་བྱ་བ༔ ཙིཏྟའི་འོད་ཀྱི་གའུ་སྐུ་ཉུངས་འབྲུ་ཙམ༔ ཞི་བའི་སྐུ་ལ་ཁྲོ་བོའི་དབུ་རྒྱན་དུ་བཞུགས་སོ༔ ཡབ་ཡུམ་གྱི་ཚུལ་དུ་བཞུགས་ཤིང༔ དུང་ཁང་ནང་ན ༼སྙིང་
ཁའི་པདྨའི་སྒྲུབ་མཁའ་ལ་ཡེ་ཤེས་རྡོ་རྗེ་དྲག་ཏུ་བཞུགས༔ གཙོ་བོ་ཆེན་པོ་མི་བསྐྱོད་པའི་འཇིག་རྟེན་ཁམས་ནི་དེ་ཉིད་དེ༔ དེ་ནས་རྟག་ཏུ་བཞུགས་པའི་སྲོག་གི་ཡེ་ཤེས་མིང་ཅན་དེ༔ ཞེས་དང༔ མངོན་སྤྱོད་བླ་མ་ལས༔ རྟག་ཏུ་སྙིང་ལ་གནས་པ་ཡི༔ ཐིག་ལེ་གཅིག་
ལ་འགྱུར་མེད་བ༔ དེ་སྒོམ་བྱེད་བའི་སྐྱེ་བོ་ལ༔ ངེས་བར་ཡེ་ཤེས་སྐྱེ་བར་འགྱུར༔ ཞེས་དང༔ དྲིལ་བུ་རིགས་ལྔ་ལས༔ སྒྲ་དང་ཐིག་ལེ་ལྡན་པའི་སེམས༔ སྙིང་ཀར་བཞག་བྱ་དེ་ན་འདི༔ རྨོངས་བའི་རབ་རིབ་འཇོམས་མཛད་པའི༔ མངའ་བདག་བཅོམ་ལྡན་
འདས་གྱུར་ཏེ༔ ཞེས་དང༔༽ ཁྲོ་བོའི་སྐུ་བཞུགས་སོ༔ ཞི་བའི་སྐུའི་ལམ་རྩ་དར་དཀར་གྱི་སྐུད་པ་ཙམ་ནས་འབྱུང་ངོ༔ སྒོ་ནི་མིག་གི་དབང་ལ་ཐོན་ཏེ༔ ཡུལ་ཆོས་ཉིད་ཀྱི་ནམ་མཁའ་རང་གི་སྨིན་
ཕྲག་ནས་སོར་བཅུ་གཉིས་སམ་བཅུ་དྲུག་གི་ཁྲུ་གང་ན་གནས་ཏེ༔ རིག་པ་རྡོ་རྗེ་ལུ་གུ་རྒྱུད་འཆར་ཞིང༔ ལུ་གུ་རྒྱུད་ཀྱི་ཚིགས་ལའང་སྐུའི་སྣང་བ་འཆར་རོ༔ རང་གི་ངོ་བོའི་རྩ་

༄༅། །ནི་ཐིག་ལེ་དང་ཐིག་ལེ་ནང་ནས་ཞལ་རས་ཀྱི་སྣང་བ་འཆར་ཏེ༔ རང་བཞིན་རྩ་བྲལ་ནས་འོད་དང་ཐིག་ཕྲན་འཆར་བ་དེའི་ཐུགས་རྗེ་ཀུན་ཁྱབ་སྣང་སྲིད་ཞིང་ཁམས་སུ་འཆར་
བའོ༔ དེ་ཡང་མིག་ནས་ཐིག་ལེ་སྐུ་འོད་རིག་པ་གསུམ་འཆར་ཏེ༔ གསལ་བ་ཟང་ཐལ་སྒྲིབ་གཡོགས་ཐམས་ཅད་དང་བྲལ་བ་རིན་པོ་ཆེ་མན་ཤེལ༔ སྐུ་འོད་རིག་གསུམ་ལ་འབེབས་
པས༔ འཁོར་འདས་ཀྱི་ལམ་དེ་ཉམས་སུ་ཇི་ལྟར་བླང་ན༔ དབྱིངས་ནང་ནས་ལུ་གུ་རྒྱུད་འདུ་འབྲལ་མེད་པར་ཉམས་སུ་བླངས་ཤིང༔ དེ་ཡང་དབྱིངས་རྣམ་པར་དག་པའི་སྒྲོན་མ་ཨ་ཝ་
དྡྷུ་ཏི་ན་གནས་ཤིང༔ དེ་ཡང་འོད་ལྔ་སྐུ་དང་བཅས་ནས་གནས༔ ཐིག་ལེ་སྟོང་པའི་སྒྲོན་མ་ཆོས་ཉིད་རིག་པའི་རྩལ་ལ་གནས༔ དཔེར་ན་ཉ་མིག་ལྟ་བུ་འོད་ཀྱི་ཐིག་ལེ་ལ་ཧྲིག་
ཆགས་པས་གནས༔ ཤེས་རབ་རང་བྱུང་གི་སྒྲོན་མ་སྐྱོན་ཡོན་བྱེད་པའི་རྩ་ལ་གནས་ཏེ༔ དེ་ཡང་སྟོང་པ་འགྱུར་མེད་དང་བཅས་པ་གནས་སོ༔ རྒྱང་ཞགས་ཆུའི་སྒྲོན་མ་ནི་མིག་ལ་ཧྲིག་

ཆགས་པར་གནས༔ མཐོང་བ་མ་འགགས་པར་གསལ་བ་སྟེ༔ སྒྲོན་མ་དེ་རྣམས་ཐམས་ཅད་མིག་ལ་འཆར་ཏེ༔ དབྱིངས་རྣམ་པར་དག་པའི་སྒྲོན་མ་ནི༔ བར་སྣང་གི་འཇའ་
གུག་པ་ལྟ་བུ་ནམ་མཁའ་ལ་འཆར་ཏེ༔ དེ་ཡང་གོམ་པ་ཚད་དུ་ཕྱིན་ནས༔ ཡེ་ཤེས་སྐུ་དང༔ འོད་འགགས་པ་མེད་པར་འཆར༔ ཐིག་ལེ་སྟོང་པའི་སྒྲོན་མ་ནི༔ རྨ་བྱའི་མདངས་
ལྟ་བུ་འཆར་ཏེ༔ ད་ནི་དབྱིངས་ཀྱི་སྒྲོན་མ་ཉམས་སུ་བླངས་པའི་དུས་ནས༔ གོམས་པ་མཐར་ཕྱིན་པའི་རྟགས་འོད་ཐིག་ལེ་འཆར་བའི་རྟགས་སུ་བསྟན༔ ཤེས་རབ་རང་བྱུང་
གི་སྒྲོན་མ་ནི༔ སྐྱོན་དང་ཡོན་ཏན་ཐམས་ཅད་སོ་སོར་གསལ་ལོ༔ དེ་ནས་ཐིག་ལེའི་ནང་དུ་གནས་ལུགས་བསྟན་ཏེ༔ རིན་པོ་ཆེ་ཤེལ་དཀར་བརྒྱུད་པའི་རྩ་ནང་ན་དབྱིངས་རྣམ་
པར་དག་པའི་ཐིག་ལེ་གནས་ཏེ༔ ཆེ་ཆུང་གི་ཚད་ནི་སྲན་མ་ཙམ་གནས་ཏེ༔ དེ་ཡང་ཁ་དོག་འོད་ཟེར་ཀུན་ཏུ་གྲོལ་ཐིག་ལས༔ དེ་གསལ་མི་ཤིགས་ཐིག་ལེའི་གཟུགས༔ ཡུངས་དཀར་གྱི་ནི་འབྲུ་ཚད་ཙམ༔ འོད་

༄༅། །ཟེར་རྣམ་ལྔ་འབར་འཛག་བའི༔ ཚུལ་ཅན་སྙིང་དབུས་རྟག་ཏུ་གནས༔ དེ་མ་བབས་བའི་ཡེ་ཤེས་ཆེ༔ སྐད་ཅིག་ཙམ་གྱི་རྣལ་འབྱོར་ལ༔ འབར་བ་འདི་ལ་ཐེ་ཚོམ་མེད༔ ཅེས་དང༔ ལྷ་མོ་བཞིས་ཞུས་ལ༔ ཆེ་ཚམ་ཙམ་གྱིས་ཕྲ་
མོ་མཆོག༔ ཡིད་ཀྱི་དངོས་པོ་ཐིག་ལེའི་གཟུགས༔ རྟག་ཏུ་སྙིང་གི་དབུས་གནས་པ༔ འོད་ཟེར་ཆེན་པོ་འདར་བ་ཅན༔ ཞེས་དང༔ རྡོ་རྗེ་སྙིང་པོ་རྒྱན་གྱི་རྒྱུད་ལས༔ སྙིང་གི་དབུས་ན་མི་ཤིགས་པ༔ གསལ་ཞིང་མར་མེ་དག་དང་མཚུངས༔ མི་འགྱུར་མཆོག་ཏུ་འབྲལ་བ་སྟེ༔ ཨ་
ནི་གཙོ་བོ་དམ་བའོ༔ ཞེས་སོ༔ འཕྲོ་བའོ༔ སྐུ་དང་བཅས་སོ༔ ཙིཏྟའི་རྩེ་མོ་གནས་སོ༔ རིན་པོ་ཆེ་ཤེལ་གྱི་སྦུ་གུ་ཅན་ན་དབྱིངས་ཀྱི་ཐིག་ལེ་གནས་ཏེ༔ དེ་ཡང་ཆེ་ཆུང་ཚད་སྲན་ཆུང་ཙམ་
དུ་གནས་སོ༔ ཁ་དོག་དཀར་པོ་འོད་ཟེར་གྱི་ཆ་ཙམ་དུ་གནས༔ ཙིཏྟའི་གཡས་ཕྱོགས་ནས་འབྱུང་ངོ༔ རིན་པོ་ཆེའི་དྲྭ་བ་འདུག་པའི་ནང་ནས༔ ཀུན་ཏུ་བཟང་པོའི་ཐིག་ལེ་གནས་ཏེ༔ ཆེ་ཆུང་
ཉུངས་འབྲུ་ཙམ་དུ་གནས་སོ༔ ཁ་དོག་དམར་པོ་འགྲོ་འོང་དང་བཅས་པ་གནས་སོ༔ ཙིཏྟའི་སྐེད་པ་ནས་འབྱུང་ངོ༔ ཐིག་ལེ་ལྔའི་ཚོམ་བུ་དང་བཅས་པའོ༔ རིན་པོ་ཆེ་

སྟོང་པ་རང་སངས་ཀྱི་ནང་ནས་ཆོས་ཉིད་ཀྱི་ཐིག་ལེ་གནས་ཏེ༔ ཆེ་ཆུང་སྐྲའི་རྩེ་མོ་ཙམ་ཁ་དོག་སེར་པོ་སྤྲོ་བསྡུ་མེད་པ་ཙིཏྟའི་རྐེད་པ་ནས་བྱུང༔ རིན་པོ་ཆེ་ལས་རབ་རྫོགས་པའི་རྩ་
ནི་ཡེ་ཤེས་ཀྱི་ཐིག་ལེ་གནས་ཏེ༔ ཆེ་ཆུང་ཏིལ་འབྲུ་ཙམ་ཁ་དོག་དམར་སེར་འགྲོ་འོང་མེད་ཅིང་ཙིཏྟའི་རྩ་བ་ནས་འབྱུང་ངོ༔ རིན་པོ་ཆེ་དར་དཀར་སྣལ་མ་ལྟ་བུའི་རྩ་ལ་ཡེ་ཤེས་
ཆེན་པོའི་ཐིག་ལེ་གནས་ཏེ༔ ཆེ་ཆུང་རྟ་རྔ་བཅུར་གཤགས་པ་ཙམ༔ ཁ་དོག་སྔོན་པོར་གནས་ཤིང་འགྲོ་འོང་ལྟར་སྣང་ངོ༔ ཙིཏྟའི་འདབ་ནས་བྱུང་ཞིང་དེ་རྣམས་ཀྱི་ལམ་ནི་མིག་ནས་འཆར་
རོ༔ དེ་ཡང་ཆོས་ཉིད་ཡིད་དཔྱོད་དུ་མ་ལུས་པར༔ མངོན་སུམ་རང་ཐོག་ནས་ཉམས་སུ་ལེན་པ་ནི༔ ལུས་མི་འགུལ་བ་ལ་གཞི་བཅའ༔ ནམ་མཁའི་དབྱིངས་ཀྱི་སྣང་བ་ལ་འབེན་
བཅའ༔ རིག་པ་རྡོ་རྗེ་ལུ་གུ་རྒྱུད་ལ་མིག་གཏད་པ༔ དབྱིངས་ནང་དུ་ཚུད་པས་བར་སྣང་ས་མ་སི་མ་ཤག་མ་ཤིག་མ་ཁྲལ་མ་ཁྲོལ་མ་འགྱུ་འཕྲིག་འགུལ་ཡད་ཡད་པ་འབྱུང་སྟེ༔ དེ་ནས་

༄༅། །རྡོ་རྗེ་སེམས་དཔའ་ཡིད་རང་བྱུང་གི་ཡེ་ཤེས་བྱ་བ་ཡིན་པས༔ རིག་མདངས་སུ་ཐག་བཅད་ནས༔ ཙཀླུ་མི་འགུལ་བར་འཁྲུལ་མེད་དུ་ཉམས་སུ་སོང་བ་ནི་ཕྱིའི་།
དབྱིངས་ནམ་མཁའ་སྟོང་༔ ནང་གི་དབྱིངས་འོད་དང་ཁ་དོག༔ གསང་བའི་དབྱིངས་སྒྲོན་མ་ཡིད་བྱེད་བླུན་སྒོམ་གྱིས་སྒྲིབ་པ་དག་པས་ཡང་དག་པའི་སྒྲོན་མའོ༔ དབྱིངས་
སྣང་ནི་ཐོག་མར་དཀར་ལམ་ལམ་དང༔ ཟ་ཟིང་དུ་མ་དང༔ གྱ་གྱུའི་སྣང་བའོ༔ སྨིན་ཕྲག་གི་ཕྱོགས་སུ་ཕར་ནམ་མཁའ་ལ་གཏད་པས༔ ཁམས་ལངས་བ༔ སྔོ་བུན་པ་༼ནམ་མཁའ་
ལས་བྱུང་རང་བྱུང་པ༔ དུ་བ་ལ་སོགས་བའི་རྟགས་མིང་གིས་གཟུང་དུ་ཡོད་པ་འདི་ཉིད༔ མིག་ཡུལ་དང་བཅས་པའི་སྟོང་ཉིད་དེ༔ དུ་བ་ལ་སོགས་གཟུང་བའི་སེམས་ཉིད་རྣམ་པར་རྟོག་པར་བྱས་བས༔ སེམས་རྣམ་པར་མི་རྟོག་བར་མི་གཡོ་མི་འགྱུར་བ་ཉིད་ནི་སྟོང་པ་སྙིང་རྗེ་
དབྱེར་མེད་བ་སྟེ༔ ཡེ་ཤེས་ལེའུར༔ ཤེས་རབ་ཡེ་ཤེས༔ ཞེས་པས་སེམས་ཀྱི་སྣང་བ་ཉིད་དེ་དེ་ཡང་རྣམ་པ་བཅུ་འགྱུར་བའོ༔ ཞེས་དང་འཛིན་བའི་སེམས་ཇི་ལྟར་བ་མཉམ་བར་བཞག་པས༔༽ སྨིག་རྒྱུ་སྲིན་བུ་མེ་ཁྱེར་འདྲ་བ་དང༔ མར་

མེ་༼ཡེ་ཤེས་སྣང་བ་ལམ་མེ་བ༽ སྤྲིན་མེད་པའི་ནམ་མཁའ་ལྟ་བུ་མཐིང་ག་དང༔ འབར་བ་༼ཤེས་རབ་ཡེ་ཤེས་མེ་པོ་ཆེ་༽ ཟླ་བ་༼འོད་ཅན་རྣམ་པར་སྣང་བར་བྱ༽ ཉི་མ་༼འགྲོ་བའི་མར་མེ་ཡེ་ཤེས་སྒྲོན༔༽ སྒྲ་གཅན་
༼གཟི་བརྗིད་ཆེན་པོ་འོད་གསལ་བ་༽ གློག་ལྟ་བུ་དང༔ ཡུལ་སྣང་འཇའ་འོད་ཀྱིས་གང་བ༔ ཐིག་ལེ་ལྗང་གུ་དང༔ ནག་པོ་དང༔ ཐིག་ཕྲན་ཁ་དོག་སྣ་ཚོགས་པ་ཡང་འཆར་རོ༔ ལུ་གུ་
རྒྱུད་ནི ༼རིགས་སྔགས་ཀྱི་རྒྱལ་ཞེས་ཡང་ཟེར༔ རིག་པའི་རྒྱལ་མཆོག་སྔགས༔ དབང་པོ་སྔགས་མཆོག་མངའ་བདག་དང༔༽ རང་ཤེས་རིག་འཛིན་དགོངས་པར་ཡེ་ཤེས་གདོད་མ་ནས་བཞུགས་ཤིང༔ ཕྲ་བའི་ཚད་
རྟ་རྔ་མདུད་པ་བྱས་པ་ལྟ་བུ༔ བཟུང་བར་དཀའ་ལ་འགྲོ་འོང་དང་བཅས་པ༔ མིག་གར་འགུལ་བའི་ཕྱོགས་སུ་འབྲོས་པའོ༔ དེ་གཟུང་བར་བྱ་བ་ནི༔ ཆོས་སྐུའི་༼ཡུམ་ལས་ཤེས་རབ་
ཕ་རོལ་ཕྱིན་པ་ནི༔ ནམ་མཁའ་བསྒོམ་པའོ༔ ཞེས་དང༔ ནམ་མཁའ་རྒྱས་པར་འགེངས་བ་ཞེས་བྱ་བའི་ཏིང་ངེ་འཛིན་ཡོད་དེ༔ ཞེས་དང༔༽ ལྟ་སྟངས་སྨིན་མཚམས་སུ་སྒྲིལ་ནས་བཟུང་བའོ༔ ཟིན་པ་དང་དབྱིངས་ཀྱི་

༄༅། །སྣང་བ་འཆར་ཏེ༔ དེ་གཉིས་འདུ་འབྲལ་མེད་པའི་དགོངས་པའོ༔ ཉམས་གོང་དུ་འཕེལ་བ་ནི༔ ཐིག་ལེ་མ་བྲིས་མུ་ཁྱུད་ལྔ་དང་བཅས་པ་ཉམས་སུ་སོང་ནས༔ མུ་
ཁྱུད་བཅུ་རུ་ཡང་སྣང་ཞིང་དེ་ནི་མཁར་གཞོང་ཙམ་དང༔ དེ་ནས་བསྲེ་ཕུབ་ཙམ་ཡང་སྣང་ངོ༔ དེ་རྗེས་འོད་སྣང་༼གསང་སྔགས་རྒྱལ་པོ་དོན་ལེན་བྱེད༔ དབྱིངས་ཀྱི་སྣང་བ་ཐ་དད་དོ༔༽ གྱེན་འགྲེང་དང༔ རྩིབས་
ཤར་དང༔ དྲྭ་བ་ཕྱེད་པ་དང༔ མིག་མང་རིས་དང༔ ཟ་འོག་རྣམ་པ་དང༔ མདུང་རྩེ་དང༔ རེ་ལྡེ་ཙམ་དང༔ ཡུལ་གྲུ་ཙམ་དང༔ དེ་ནས་ཞལ་རས་སུ་ཡང་སྣང་ཞིང༔ ཐིག་
ལེའི་ཕྱེད་སྐུ་དང་བཅས་ཏེ་ཕྱེད་ནི་དོན་དམ་པའི་རྒྱུ་འབྱུང་བ་བསྐྱེད་པའི་སྒྲོན་མ་བཞི་ཡིན་ལ༔ རྐྱེན་ཉམས་སུ་ལེན་པ་རྒྱུན་མ་ཆད་པ་ལས༔ འབྲས་བུ་སྐུ་རྣམས་སུ་སྨིན་པ་ལས༔ ཕྱེད་
རྒྱུ ཀུན་ཏུ་བཟང་པོའི་ཐིག་ལེའི་རྒྱུ་འབྱུང་བ་འདུས་པའི་མེའི་ཐིག་ལེའི་ལུས་བསྐྱེད་ལ༔ རྐྱེན་སྐྱེ་བ་བཞི་འབྱུང་བ་ལས༔ གཟུགས་ཐ་དད་པར་སྨིན་པས༔ ཙིཏྟའི་རྒྱུ་བྱང་ཆུབ་ཀྱི་

སེམས་ཀྱིས་སྙིང་མ་འདུས་པས་དྲན་བསམ་དུ་མ་བསྐྱེད་ལ༔ རྐྱེན་བཞིས་བསྡུས་པས་སེམས་ཐ་དད་པར་སྨིན་པ་ནས་ཕྱེད་བསྐུམ་སྟེ༔ དོན་དམ་གྱི་སྐུར་སྨིན༔ ཀུན་རྫོབ་ཀྱི་
ལུས་སུ་སྨིན་པའོ༔ ཉམས་སུ་ལེན་དུས་འོད་ཀྱི་ཐིག་ལེའི་དབུས་སུ་སྐུ་ལྟེ་བ་མན་ཆད་རེ་སྣང་བ་ན༔ ཐིག་ལེའི་བྱེད་སྐུ་ཞེས་བྱའོ༔ རིག་པའི་ངོ་བོ་ལ་རིགས་དྲུག་ཡེ་ཤེས་གྲུབ་པ་
མེད་པའི་གནད་ཀྱི༔ སྣང་ཚུལ་སྡུག་བསྔལ་རྣམ་པ་དྲུག་གིས་ཞེས་པ་རང་ཚོད་རང་ལ་མ་རིག་པ་དྲུག་མེད་པའི་གནད་ཀྱི༔ སྣང་ཚུལ་ཉོན་མོངས་པ་དྲུག་གིས་ཞེན་པ་རང་ཆོད༔ རང་
ངོ་ལ་ཡུལ་ཤེས་མ་གྲུབ་པའི་གནད་ཀྱི༔ སྣང་ཚུལ་ལ་ལུས་ངག་ཡིད་གསུམ་གྱི་རྣམ་སྨིན་གྱི་ཞེན་པ་རང་ཆོད༔ དེ་ལྟར་དོན་གཉིས་མེད་དུ་ཤེས་ནས་རིག་པ་རང་སྣང་སྤྲོས་པ་མེད་པའི་
རང་བཞིན་ཡེ་ནས་དག་པ་ཡིན་ཏེ༔ དགེ་སྡིག་རྣམ་རྟོག་མེད་པའི་སྣང་བ་རང་རྐྱེན་དབྱིངས་སུ་དག་པའི་ཡེ་ཤེས་རང་རིག་གི་ངོ་བོ་གཏན་ལ་ཕབ་པའོ༔ དབྱིངས་ལ་བརྟེན་པར་བྱ་བའི་ཕྱིར༔

༄༅། །སྣང་བ་ཀུན་ལ་རང་ཟེར་གདབ༔ རིག་པ་བརྟན་པར་བྱ་བའི་ཕྱིར༔ ངོ་བོ་ཉིད་ལ་རྣལ་དུ་དབབ༔ ལྟ་བ་བརྟེན་པར་བྱ་བའི་ཕྱིར༔ རྟག་ཏུ་ལུ་གུ་རྒྱུད་ལ་གཟེར༔ ཤེས་
པ་བརྟན་པར་བྱ་བའི་ཕྱིར༔ རིག་པ་དབྱིངས་སུ་བཙོན་དུ་བཟུང༔ ལུས་ནི་བརྟེན་པར་བྱ་བའི་ཕྱིར༔ འདུག་སྟངས་རྣམ་པ་རབ་ཏུ་སྦྱངས༔ ངག་ནི་བརྟན་པར་བྱ་བའི་
ཕྱིར༔ རྟག་ཏུ་ལྐུག་པ་ལྟ་བུར་གནས༔ སེམས་ནི་བརྟན་པར་བྱ་བའི་ཕྱིར༔ རྟག་ཏུ་ལུ་གུ་རྒྱུད་ལ་ལྟ༔ སྣང་བའི་འཁྲུལ་པ་ཀུན་གཅོད་ཕྱིར༔ སྟོང་པ་ཉིད་ལ་གོམས་པར་བྱ༔ འདི་
ལྟར་ཉམས་སུ་ལེན་པའི་མི༔ སངས་རྒྱས་རྣམས་དང་ཉེ་བ་ཡིན༔ དེ་ཕྱིར་འདི་ལ་གོམས་པར་བྱ༔ ཞེས་གསུངས་པས་ལུས་ཀྱི་གནད་སྙིང་གི་ནང་ནས་སྐུ་དང་ཡེ་ཤེས་སུ་གནས༔ སྲོག་
གི་གནད་རྩའི་ནང་ནས་ཐིག་ལེར་གནས་ཤིང༔ དབང་པོའི་གནད་མིག་གི་ནང་ནས་སྒྲོན་མ་བཞི་དུས་མེད་དུ་འཆར་ཏེ༔ ལུ་གུ་རྒྱུད་ཀྱི་རྩེ་ལ་ཐིག་ལེ་ཁམས་ཕོར་ལྟ་བུར་གསུམ་སྦྲེལ་དུ་

སྣང་བའི་དུས་ནས་ཆོས་ཉིད་ཀྱི་ལུས་ཀྱི་ཆ་ལ་དབང་ཐོབ་པས༔ མངལ་དུ་མི་འཇུག་པའི་གནད་དང་ཐིག་ལེའི་ནང་དུ་སྐུ་རྐྱང་པ་རེ་རེ་སྣང་བའི་དུས་ན༔ རིག་པ་དབྱིངས་ཀྱི་གཟེར་།
ཐེབ་ཅིང༔ ཐིག་ལེ་རེ་རེའི་ནང་དུ་སྐུ་ལྔ་ལྔ་ཤར་བའི་དུས་ནས༔ སྐུ་གསུམ་ལམ་དུ་བྱེད་པའི་གནད་དེ༔ དོན་དེ་ཉིད་ལ་སླར་ཡང་གོམས་པའི་དུས་ནས༔ ཁྲོ་བོའི་དཀྱིལ་འཁོར་
ཡང་དཔག་ཏུ་མེད་པ་འཆར་ཏེ༔ ལོངས་སྐུའི་སྒྲོ་འདོགས་ལམ་དུ་ཆོད་དེ༔ ༼དུས་འཁོར་བསྙེན་བརྒྱུད་ལས༔ རྟགས་བཅུ་རྫོགས་བར་གྱུར་བ་ན༔ ཐིག་ལེ་ཆེན་པོའི་སྣང་བ་འབྱུང༔ སྣ་ཚོགས་ཐིག་ལེ་ཆེན་པོ་ལ༔ རེས་
འགའ་ནག་བོའི་རི་མོ་འབྱུང༔ དེ་ལའང་འགུལ་འཐིག་ལ་སོགས་དང། ཤིན་ཏུ་ཕྲ་བའི་སྤྲུལ་སྐུ་དང༔ ལོངས་སྐུ་དུ་མ་མཐོང་གྱུར་པ༔ སྣ་ཚོགས་གཟུགས་བརྙན་འོད་གསལ་ཡིན༔ ཞེས་དང༽ འབྱུང་བ་བཞི་དྭངས་སྙིགས་ཕྱེད་པའི་ཚད་དང༔ ཕྱིའི་
སྣང་བ་འགག་སྟེ་འོད་སྣང་བ་ཡིན་ཏེ༔ ཆོས་ཅན་དང་ཆོས་ཉིད་བྱེད་པའི་ཚད༔ དབྱིངས་རིག་སྨིན་མཚམས་ལས་བྲལ་ནས༔ འཁོར་འདས་རྒྱ་ཕྱེད་པ་ཡིན་ནོ༔ སེམས་དང་

༄༅། །ཡེ་ཤེས་ཕྱེད་པའི་ཚད་ནི༔ རིག་པ་ལ་ཉིན་མཚན་མེད་པ་ཡིན༔ ཡིད་དང་ཤེས་རབ་ཕྱེད་པ༔ སྣང་བ་སྣ་ཚོགས་ལ་རང་བྱན་ཆུད་པ་ཡིན༔ ཀུན་གཞི་དང་ཆོས་
སྐུ་ཕྱེད་པ་ནི༔ གདོས་བཅས་མི་སྣང་ཞིང་འཁོར་བ་ཉིད་མྱང་འདས་སུ་གྲོལ་བ་ཡིན༔ ཆོས་ཉིད་ཟད་པའི་སྣང་བ་གང་དུ་ཡང་མ་གྲུབ་ཅིང༔ ས་སྲ་བ་མེད་པའི་འོད་ས་སེར་པོ༔
ཆུ་གཤེར་བ་མེད་པའི་འོད་སྡུད་པ་དཀར་པོ་༔ མེ་ཚ་བ་མེད་པའི་འོད་དམར་པོ་དང༔ རླུང་གཡོ་བ་མེད་པའི་འོད་ལྗང་ཀུ་དང༔ ནམ་མཁའ་ཁྱབ་པ་མེད་པའི་མདངས་ཅན་
མཐིང་ཀ་ཆེན་པོ་དང་ལྔ༔ ཆོས་ཉིད་ཟད་པ་དབྱིངས་སུ་རང་དག་པ༔ སྣང་བའི་ངོ་བོ་མུ་མཐའ་དང་བྲལ་ཞིང་གང་དུའང་གྲུབ་པ་མེད་པས༔ དེ་ཉིད་འཇིགས་པ་མེད་པས་ཕྱིས་
ཀྱང་མི་འཇིགས་པ༔ དེ་ལ་རྐྱེན་གྱིས་མི་འཇིགས་པས་རྟག་ཅིང་འགྱུར་བ་མེད་པའོ༔ དེ་ཉིད་མ་རིག་པ་ལ་ཡེ་ཤེས་ཀྱིས་བརྒྱན༔ ཡེ་ཤེས་ལ་ཐུགས་རྗེས་བརྒྱན༔ ཐུགས་

རྗེས་སེམས་ཅན་གྱི་དོན་བྱེད་པས༔ དེས་མཚན་མ་ཐམས་ཅད་ཟིལ་གྱིས་གནོན་པའོ༔ ཆོས་ཉིད་མངོན་གསུམ་གྱི་སྣང་བའི་དུས་ན༔ མིག་ནམ་མཁའི་རིས་སུ་མི་འབྲལ་བར་བྱ༔
ཉམས་གོང་འཕེལ་གྱི་སྣང་བའི་དུས་ནི༔ དང་པོ་སྨིན་ཕྲག་ན་ཁྲུ་གང་ཙམ་ནས་འཆར་ཏེ༔ སྲན་མ་ཙམ་དང་མཐེ་བོང་ཙམ་འཆར་ཏེ༔ དེ་ལ་ཉམས་སུ་བླངས་པས་ཐིག་ལེ་ཁ་དོག་
ལྔ་ལྡན་དུ་གྱུར་ཏེ༔ དེ་ལ་དབྱིངས་ཀྱི་སྣང་བ་འཆར་ཏེ༔ དེ་ལ་ཉམས་སུ་བླངས་པས༔ སྣང་བ་ཙམ་འོད་སྣང་དུ་འཆར་ཞིང༔ རང་གི་རིག་པ་ཚད་ལ་ཕེབ་པ་ནི༔ དེ་ནས་
འོད་དེ་རྣམས་སྐུ་དང་ཐིག་ལེར་འཆར་ཏེ༔ དེ་ནས་སྐུ་དེ་རྣམས་ཀྱང་༼ཞི་ཁྲོའི་དཀྱིལ་འཁོར་༽ ལྔར་༼ཉི་ཤུ་སྔར༽ སྣང་བ་ནི་ཆོས་ཉིད་ཟད་པའི་༼ཆོས་ཅན་ཡུལ་གྱི་སྣང་བ་ཟད་དེ༽ སྣང་བ་ནི་གང་གི་ངོ་བོར་
ཡང་མ་གྲུབ་ཀྱང་འདི་ལྟར་ཡིན་པའི་བར་མུ་མཐའ་མེད་ཅིང་ལུས་ངག་ཡིད་གསུམ་གྱི་ཞེན་པ་ཟད་དེ༔ རིག་པ་རང་གི་ངོ་བོ་ལུ་གུ་རྒྱུད་ཆེན་པོ་ཡེ་གནས་ཡེ་རྫོགས་གཏིང་གསལ་ཆེན་པོར་

༄༅། །བཞུགས་པས་འདི་ནི་སྐུ་གསུང་ཀྱིས་ཐུགས ༼ཆོས་ཉིད་མངོན་སུམ་གྱི་སྣང་བ་རྣམ་པ་ཀུན་ལྡན་ཚད་ལ་ཐེབ་པའོ༽ ཞེན་པ་རང་ཟད་ལ་འདས་པའི་དབྱིངས་ཆེན་པོའོ༔ གུ་ཧྱེ་བཛྲ་
ཁ་ཐཾ༔ ༼གྱེན་འགྲེང་རྩིབས་ཤོར་སྣང་བ་ནི༔ དབྱིངས་རྫོགས་པའི་ཚད་དོ༔ དབྱིངས་ཀྱི་སྣང་བ་ཐོག་མར་དཀར་ལམ་ལམ་འོང༔ དེ་བརྟག་པས་ཁ་དོག་ལ་ལ་བའི་འོད་ལྔར་རང་གནས་པའི་སྣང་བ་དེ་ཡང༔ མི་སྣང་བར་ཤོར་བའི་དུས༔ རྣམ་རྟོག་ཡུལ་གྱི་ཞེན་
བ་དང་བྲལ་བའི་བེམ་པོ་ཡུལ་དང་བྲལ་བའི་ཚད་དོ༔ དབྱིངས་དང་རིག་པ་གཉིས་སུ་མེད་བས་ཉིན་མཚན་དུ་མེད་བར་སྣང་བའི་དུས༔ འཁོར་འདས་གཉིས་མེད་དུ་གྲོལ་བའི་ཚད་དོ༔ དེ་ཡང་ཉིན་མོ་མྱང་འདས་ཀྱི་ཆ༔ མཚན་མོ་འཁོར་བའི་ཆ་ཡིན་པས༔ མཚན་སྣང་
ནུབ་པའི་ཚད་ཀྱིས་སོ༔ ཐིག་ལེའི་སྣང་བ་ཉུངས་འབྲུ་ཙམ་མམ༔ སྲན་མ་ཙམ་སྣང་དུས་སུ་དབྱིངས་ཀྱི་ར་བར་སྣང་བ་ཚུད་དོ༔ སྙིང་བོས་བཅུད་དུ་དྲིལ་བའི་ཚད་དོ༔ ཐིག་ལེ་མེ་ལོང་ཙམ་དུ་སྣང་དུས་སྣང་ཞིང༔ ཐིག་ལེའི་འོད་ཀྱང༔ སྣང་བའི་དུས་ནས༔ ཐིག་ལེ་ཉག་གཅིག་
བཅུད་དུ་སྨིན་ཏེ༔ འོད་དང་འོད་ཁྱིམ་སྨིན་བའི་ཚད་དོ༔ ཡང་ཐིག་ལེ་དེ་དབང་པོ་ཐ་མ་ཁམས་ཕོར་ཙམ༔ འབྲིང་ལ་མཁར་གཞོང་ཙམ༔ རབ་ལ་བསེ་ཕུབ་ཙམ་དུ་སྣང་བའི་དུས་ན༔ རིག་བ་ལས་རླུང་དང་བྲལ་ཏེ་ཐིག་ལེ་ཚད་དུ་ཕྱིན་ཞེས༔ དེ་ལས་ཆེར་འགྲོ་བའི་ངེས་

པ་མེད་དོ༔ ཡང་ཐིག་ལེ་དེ་རབ་ཏུ་མང་བ་ཆེ་ཆུང་གང་ལྟར་ལ་ཡུལ་ཁམས་ཙམ་གང་བ༔ རེ་རེ་ལ་འོད་ལྔའི་དབུ་ལ་མུ་ཁྱུད་དུ་བསྐོར་བའི་དུས་ན༔ སྣོད་བཅུད་དུ་སྨིན་ཏེ༔ ཐིག་ལེ་ཀུན་གྱི་རྒྱན་དུ་སྨིན་པའི་ཚད་དོ༔ ཐིག་ལེའི་ནང་དུ་སྐུ་སྣང་བའི་དུས་ན༔ བཅུད་ཀྱི་སྙིང་བོར་
དྲིལ་བའི་རིག་པས་དབྱིངས་ཀྱིས་གཟེར་ཐེབ་བས་སྐུ་གསུམ་ལམ་དུ་བྱེད་བའི་གནད་ཀྱི་ལམ་སྨིན་པའི་ཚད་དོ༔ ཡང་ཐིག་ལེ་དེ་རེ་རེའི་ནང་དུ་སྐུ་ལྔ་ལྔ་ཤར་བའི་དུས་ནས་སྐུ་གསུམ་མང་དུ་རྫོགས་བའི་ཚད་དོ༔ རང་ལུས་འོད་གསལ་དུ་གྲོལ་བས་འབྱུང་བ་རང་དག་ལ་སོང་བའི་ཚད་དོ༔ འོད་གསལ་རིམ་གྱིས་འཕེལ་ནས་ལས་འགག་པའི་ཚད་དོ༔ འབྱུང་བ་དང་སྙིགས་འབྱེད་བས་ཕྱི་ཡི་འབྱུང་ལྔ་འགག་སྟེ༔ འོད་དུ་སྣང་བའི་བར་དོ༔ ཆོས་ཅན་དང་ཆོས་ཀྱི་བྱེད་བ་སྟོང་གཟུགས་སྣ་ཚོགས་ཀྱིས་གང་བའི་ཚད་དོ༔ ཆོས་ཉིད་མཉམ་པར་བཞག་པ་ཡིན༔ ཤེས་རབ་ཀྱི་རྒྱུ་
ཚད་ནི་མཉམ་བས་བྱེད་མྱོང་བ་ཡིན༔ ཡེ་ཤེས་ཀྱི་ཚད་ནི་རང་གསལ་ཁ་དོག་ལྔ༔ དབྱིངས་ཀྱི་ཚད་གང་ལྟར་སྣང་ཡང་ཆོས་ཉིད་ཡིན༔ རིག་པའི་ཚད་ནི་འཕེལ་འགྲིབ་མེད་བ་ཡིན༔ འོད་ཀྱི་ཚད་ནི་ཕྱི་ནང་འགག་པ་མེད་པ་ཡིན༔ དེ་ལྟར་བསྒྲུབས་བས་ཆོས་ཅན་ཡུལ་གྱི་སྣང་
བ་ཟད་ནས༔ ཆོས་ཉིད་མངོན་སུམ་གྱི་སྣང་བ་རྣམ་བར་ཀུན་ལྡན་ཚད་ལ་ཐེབ་པ་སྟེ༔ འདི་རྣམས་ཀྱང་ནང་དུ་རྩ་རླུང་ཐིག་ལེའི་ཡོན་ཏན་ཡིན་ཏེ༔ ཀུན་རྫོབ་ཀྱི་རླུང་དབུ་མར་འགག་ས་ནས༔ དོན་དམ་པའི་རླུང་མངོན་དུ་འགྱུར་བའི་ཡོན་ཏན་ཡིན་ནོ༔ དང་པོ་མི་འགུལ་བ་

༄༅། །གསུམ་གྱི་གཞི་བཅའ་བ་ནི༔ ལུས་འདུག་སྟངས་ལས་མ་འགུལ་བ༔ རིག་པ་ནམ་མཁའ་ལས་མ་འགུལ་བ༔ མིག་གཟིགས་སྟངས་ལྟ་སྟངས་ལས་མི་འགུལ་བའོ༔ སྡོད་པ་
གསུམ་གྱི་ཚད་གཟུང་བ་ནི༔ ཕྱི་སྣང་བ་སྡོད་པ་ནི༔ རླུང་ཟད་པས་འོད་སྣང་གར་གཏད་དུ་སྡོད་ལ༔ ནང་ཕུང་པོ་སྡོད་པ་ནི༔ འཇིག་རྟེན་བྱ་བ་ལ་བློ་མི་འཇུག་པ༔ གསང་
རླུང་སེམས་སྡོད་པ་ནི༔ རླུང་གར་གཏད་དུ་འགྲོངས་སོ༔ ཚད་རྨི་ལམ་གྱི་གཟུང་བ་ནི༔ རབ་རྨི་ལམ་རྒྱུན་ཆད༔ འབྲིང་རྨི་ལམ་ལ་རྨི་ལམ་དུ་ཤེས༔ ཐ་མ་ལ་རྨི་ལམ་འགྱུར་ནས་
འོང་ངོ༔ ཐོབ་པ་གསུམ་གྱི་གཟེར་གདབ་པ་ནི༔ སྐྱེ་བ་ལ་རང་དབང་ཐོབ་པས་རང་གི་འོད་ཀྱིས་ཕུང་པོར་གྲོལ་ཏེ་སེམས་ཅན་གྱི་དོན་བྱེད་པར་འདོད་ན༔ ལག་སོར་ལ་གཏད་ཅིང་བལྟས་
པས༔ སྣང་བ་རང་ལོག་སྟེ༔ མཚམས་མེད་པ་ལྔ་སྤྱད་པ་ཡང་སྐད་ཅིག་གིས་སངས་རྒྱས་པར་བྱེད༔ འཇུག་པ་ལ་དབང་ཐོབ་པ་ནི༔ སོར་མོ་ལ་རིག་པ་གཏད་ནས་རང་ལུས་སུ་

བཞག་པས༔ དེ་གཉིས་ལ་མི་སྣང་བར་སངས་རྒྱས་སོ༔ རླུང་སེམས་ལ་རང་དབང་ཐོབ་པ་ནི༔ རླུང་སེམས་ལས་སུ་རུང་བས་མངོན་པར་ཤེས་པ་ལྔ་ཐོགས་མེད་དུ་འཆར་རོ
གདེང་བཞི་ནི༔ དཀོན་མཆོག་གི་ཡོན་ཏན་བསམ་གྱིས་མི་ཁྱབ་ཀྱང༔ བྲོད་པ་མི་སྐྱེ་སྟེ༔ དེ་དག་རིག་པ་ལས་གཞན་དུ་མེད་པར་རྟོགས་པས་སོ༔ སངས་རྒྱས་ལ་རེ་བ་མེད་དེ་
རང་ལས་གཞན་དུ་སངས་རྒྱས་མེད་པའོ༔ མར་འགྲོ་དྲུག་གི་སྡུག་བསྔལ་ཐོས་ཀྱང༔ འཇིགས་སྐྲག་མེད་དོ༔ རང་གི་རིག་པ་ཡེ་ནས་འཁྲུལ་མེད་དུ་ཤེས་པས་སོ༔ དེ་དོན་འབྲས་
བུའི་གྲོལ་ཚུལ་ནི༔ ངོ་བོ་སྟོང་གསལ་ཡེ་ཤེས་སྐུ༔ རང་བཞིན་ཐུགས་རྗེ་ཕྱོགས་རིས་མེད༔ དབྱེར་མེད་ཆེན་པོར་ཡེ་སངས་རྒྱས༔ ཞེས་གསུངས་པས༔ ཐོག་མའི་གཞི་རང་ཤར་
རང་གྲོལ་དུ་སངས་རྒྱས་པ་ཡིན་ཏེ༔ མཚན་མར་འཛིན་པའི་འཁོར་བ་སངས༔ ཡེ་ཤེས་སྐུ་ཉིད་དོན་ལ་རྒྱས༔ སངས་རྒྱས་ཞེས་ཀྱང་དེ་ལ་བྱ༔ ཞེས་གསུངས་པས༔ སྐལ་ལྡན་ལས་འཕྲོ་ཅན་

༄༅། །གྱིས་ཚེ་འདིའི་གདོས་ཐག་བཅད་ནས་ཡིད་སྐད་ཅིག་དལ་བ་མེད་པར་ཉམས་སུ་ལེན་བར་བྱའོ༔ ༔ས་མ་ཡ༔ རྒྱ་རྒྱ་རྒྱ༔ གུ་ཧྱེ༔ བཛྲ༔ ཁ་ཐཾ༔ འདི་ནི་རྒྱུད་ཀུན་མ་ལུས་འདུས་པའི་བཅུད༔ འདི་ལས་
ལྷག་པ་སུས་ཀྱང་བསྟན་དུ་མེད༔ དེ་ཕྱིར་སྙིགས་མའི་འགྲོ་བ་ཚེ་ཐུང་ཞིང༔ སྒྲུབ་པའི་ལོང་མེད་ལོངས་སྤྱོད་དབུལ་བའི་དུས༔ འདི་ཉིད་གཅིག་པུའི་ཉམས་ལེན་མཐར་ཐོན་
ཅིག༔ དུས་གསུམ་སངས་རྒྱས་ཀུན་གྱི་བཅུད་བསྡུས་པ༔ འདི་ཉིད་ཡིན་ནོ་དུས་ཀྱི་ཐ་མ་ལ༔ གསང་སྔགས་རྙིང་མ་ཟོང་དུ་བཙོང་བའི་དུས༔ གསང་བའི་ཡང་ཏིག་འདི་ཡིས་སྲོག་ཆེ
བཟུང་ནས གསང་སྔགས་སྙིང་པོ་ཡུན་དུ་བསྟེན་པར་བྱེད༔ འདི་ཉིད་འདོན་པའི་ལས་ལྡན་སྐྱེས་བུ་དེ༔ པདྨ་བདག་དང་ཁྱད་པར་ཡོད་རེ་སྐན༔ འདི་ལ་འབྲེལ་པ་ཅུང་ཟད་སུས་ཐོབ་པ༔
སྡུག་བསྔལ་སྣང་བ་རྩད་ནས་བཅད་ནས་ནི༔ བདེ་ཆེན་དག་པའི་ས་ལ་འཁོད་པར་བྱེད༔ འདི་ལ་ལུས་ཀྱིས་འབྲེལ་བ་སུས་ཐོབ་པ༔ ཨོ་རྒྱན་མཁའ་སྤྱོད་གནས་སུ་སྐྱེ་བར་ངེས༔ འདི་

ཡིས་ཤ་འམ་དྲི་ཆུ་སྟོར་སོང་བ༔ ལས་ངན་མཚམས་མེད་སྤྱད་ཀྱང་ངན་སོང་ཁེག༔ སྐྱེ་བ་གཅིག་གིས་བདེན་པ་མཐོང་བར་གྱུར༔ དེ་ཕྱིར་སྐྱེ་བདུན་ཕལ་གྱིས་དོ་ཟླ་མིན༔ འདི་ལ་།
གུས་པས་ཉེ་བར་བྱེད་པ་རྣམས༔ ཐོག་མའི་མགོན་པོ་ཀུན་བཟང་མཆོག་དང་མཚུངས༔ འདི་ལ་ལོག་བསྒྲུབ་བྱེད་པའི་སྐྱེ་བོ་ཡང༔ མཐར་ཡང་སྨོན་ལམ་གཅིག་གིས་གྲོལ་བར་འགྱུར
དེས་ཀྱང་འཛམ་གླིང་དཀོན་པའི་གདམས་ཟབ་འདི༔ དམ་མེད་རྣམས་ལ་ཚིག་ཙམ་བརྗོད་མི་རུང༔ དམ་ལྡན་བྱང་ཆུབ་སྙིང་པོ་བསྒྲུབ་པའི་ཕྱིར༔ གསང་སྔགས་ཀུན་གྱི་བཅུད་བསྡུས་
འདི་ཉིད་གདམས༔ སྙིང་ཐིག་གཉན་པོའི་བཀའ་སྲུང་ཐམས་ཅད་དང༔ འདི་ཉིད་གསང་བའི་སྔགས་སྲུང་མཐུ་མོ་ཆེ༔ རྡོ་རྗེ་གཤོག་རྒོད་དྲག་ཤུལ་ཅན་ཉིད་ཀྱིས༔ དམ་ཉམས་ལེན་
ན་ལྔ་ཕུང་ཞལ་དུ་གསོལ༔ སྤྲོད་ཅིག་རྒྱལ་སྲས་སྤྲུལ་པ་དེ་ཉིད་དང༔ ཆོངས་ཤིག་སྔགས་བཙུན་གཙུག་གི་རྒྱན་ལྟར་དུ༔ ལོངས་ཤིག་སྔགས་ངེས་པ་ཡི་གདམས་མཆོག་འདི༔ སྦྱིན་

༄༅། །ཅིག་སྐལ་ལྡན་བུ་མཆོག་དམ་པ་ལ༔ ཞེས་གསུངས་ནས་མ་འོངས་པའི་དོན་དུ་རྣམ་སྣང་སྙིང་མཛོད་སྨུག་པོའི་གཏེར་སྒྲོམ་དུ་སྨྲས་པའོ༔ ས་མ་ཡ༔ རྒྱ་རྒྱ་རྒྱ༔ གུ་ཧྱེ༔ བཛྲ་ཁ་ཐཾ༔ ཟབ་རྒྱ༔ གཏེར་རྒྱ༔ སྦས་རྒྱ༔
གསང་རྒྱ༔ དམ་རྒྱ༔ དམ་ཚིག་རྒྱ༔ བཀའ་སྲུང་གི་རྒྱ༔ སྨུག་པ་ཐཾ༔ ལྕགས་ཕོ་ཁྱིའི་ལོ་རང་ལོ་སུམ་ཅུའི་ཐོག༔ དཔལ་བསམ་ཡས་ལྷུན་གྱིས་གྲུབ་པར་བདག་ཉིད་ཀྱི་དབལ་ལྡན་བླ་མ་དམ་བ་མཆོག་གི་སྤྲུལ་པའི་སྐུ་རིན་ཆེན་ཕུན་ཚོགས་ཆོས་ཀྱི་རྒྱལ་པོ་དཔལ་བཟང་
བོ་ཉིད་དང་ངག་དབང་རིན་ཆེན་རྣམ་རྒྱལ་རྡོ་རྗེ་དཔལ་བཟང་བོ་དང༔ དབོན་སློབ་རྣམ་པར་གཉིས་དང་བཅས་ཏེ་དབུ་རྩེ་རིམ་གསུམ་བར་ཁང་གི་སྙིང་མཛོད་སྨུག་པོར་སྦས་པས་དུས་བབ་ཀྱི་ལུང་བསྟན་དང་བསྟུན་ཏེ༔ དུས་མཐའི་སྤྲང་པོ་སྣ་ཚོགས་རང་གྲོལ་བདག་གིས་གདན་དྲངས་ཤིང༔
ལོ་ཤས་ལ་གསང་སྟེ༔ སླར་ཆོས་བ་དག་ལུང་བསྟན་དང་མཐུན་པར་ས་ཕོ་རྟའི་ལོ་ཟླ་བ་དང་པོའི་ཡར་ཚེས་དགེ་བ་ལ་དག་པར་ཕབ་པའོ༔ མངྒ་ལམ༔ ༧ བར་མཚམས་འདིར་གཉིས་སྦྱོར་གནད་འགྲིམ་ཡིག་ཆུང་དང༔ ཡང་དག་ལམ་ཞུགས་ལས་གཟེར་དྲུག་གནད་ཀྱི་ཡིག་ཆུང་
མ་ཚང་ལགས༔ འདི་འོག་རླུང་སེམས་གནད་ཀྱི་ལྡེ་མིག་ཅེས་པའི་ཡིག་ཆུང་ཡོད།

༄༅། །གྲོལ་ཐིག་དགོངས་པ་རང་གྲོལ་ལས༔ ཆོས་བདག་སྤྱི་གཏེར་གྱི་ལུང་བསྟན་བཞུགས་སོ༔

༄༅། །ཨོཾ་ཨཱཿཧཱུྃ་ཧྲཱི༔ མ་ཧཱ་གུ་རུ་སརྦ་སིདྡྷི་ཧཱུྃ༔ བསམ་ཡས་མཆིམས་ཕུར་བཞུགས་དུས༔ ཆོས་རྒྱལ་དང་བཻ་རོས༔ གུ་རུ་ཉིད་ལ་ཕྱག་དང་མཆོད་པ་ཕུལ་
ཏེ་འདི་སྐད་ཞུས༔ ཀྱེ་ཁམས་གསུམ་གྱི་སེམས་ཅན་རྣམས༔ གྲོལ་བའི་དུས་མཆིས་སམ་མ་མཆིས༔ སྒོས་བདག་ཅག་རྗེ་འབངས་རྣམས་གུ་རུའི་ཐུགས་རྗེས་ཇི་ལྟར་གྲོལ༔
དུས་ནམ་གྲོལ༔ གྲོལ་ཚུལ་ཇི་ལྟར་ལགས༔ གྲོལ་ཐབས་ཇི་ལྟར་མཆིས༔ ཞེས་རྒྱན་རིན་པོ་ཆེ་སྤུངས་པ་ཕུལ་ཏེ་གསོལ་བ་བཏབ་པས༔ གུ་རུ་ཉིད་ཀྱང་ཅང་མི་གསུང་
བར་སྣང་དང་བཻ་རོ་ལ་ཅེ་རེ་གཟིགས་སོ༔ ཡང་མཚོ་རྒྱལ་གྱིས་ཞུས་པ༔ ཀྱེེ་མ་ཧཱ་གུ་རུ་རིན་པོ་ཆེ༔ བདག་ཅག་མ་རིག་འདུལ་དཀའ་བས༔ ཐུགས་རྗེས་ཇི་ལྟར་འདུལ་བ་ལགས༔

༄༅། །ད་ལྟ་གནམ་ས་བར་སྣང་དང༔ རྒྱལ་པོ་དང་ནི་བེེ་རོ་ལ༔ གཟིགས་པ་མཛད་པ་གང་ལྟར་མཆིས༔ ཅི་ཡང་བཀའ་ལུང་མི་མཛད་པ༔ དེ་ལྟ་བུ་ཉིད་ཅི་ལ་དགོངས༔ བདག་
གིས་ཞུས་དོན་གསུང་དུ་གསོལ༔ ཞེས་ཕྱག་འཚལ་ནས་གསེར་སྐྱོགས་རྒུན་ཆང་གིས་བཀང་སྟེ་ཞུས་པས༔ གུ་རུས་བཀའ་སྩལ་པ༔ ཉོན་ཅིག་རྒྱལ་པོ་བེ་རོ་མཚོ་རྒྱལ་རྣམས༔ བདག་
ནི་སངས་རྒྱས་སྣང་མཐའི་སྤྲུལ་པ་སྟེ༔ དུས་གསུམ་མ་འགག་དུས་གཅིག་ས་ལེར་ཤེས༔ དེ་ཕྱིར་ཁྱེད་རྣམས་རྩེ་གཅིག་ཡིད་ལ་ཟུངས༔ སྨྲ་བསམ་བརྗོད་འདས་ཡེ་ཤེས་སྙིང་
པོའི་དོན༔ སེམས་ཅན་སངས་རྒྱས་མཉམ་པའི་ཁྱབ་བདལ་ཡང༔ ཁམས་གསུམ་སེམས་ཅན་གློ་བུར་ལས་ཉོན་གྱིས༔ སྒོ་གསུམ་བསྒྲིབས་པས་དུས་གསུམ་ངོ་མ་ཤེས༔ མི་

གསུང་ཅེ་རེ་གཟིགས་པ་དེ་ཡིན་མོད༔ མཚོ་རྒྱལ་ཁྱོད་ནི་ཡེ་ཤེས་ཌཱཀྐི་ཡིས༔ བྱིན་གྱིས་བརླབས་པས་སྟོང་ཉིད་སྙིང་རྗེར་ལྡན༔ ཐུགས་རྗེས་སྤྲུལ་པ་སྣ་ཚོགས་ཅིར་ཡང་སྟོན༔
བདག་ལ་བསྐྱར་ནས་ཞུས་པ་ཤིན་ཏུ་ལེགས༔ ཁམས་གསུམ་སེམས་ཅན་རང་གི་ལས་ཀྱི་མཐའ༔ མ་ཟད་བར་དུ་གྲོལ་བའི་དུས་མེད་དེ༔ དུས་གསུམ་རྒྱལ་བའི་སྨོན་ལམ་ཐུགས་
རྗེས་དང༔ རང་རང་གློ་བུར་ལས་ཀྱི་འཕྲོ་སད་ཚེ༔ གྲོལ་མགོ་བརྩམས་ཏེ་སྟོང་ཉིད་རྟོགས་ཚེ་གྲོལ༔ འཁོར་བའི་མཐའ་དང་རང་ཤེས་འཁྲུལ་སོང་ཡིན༔ དེ་ཡི་བར་དུ་གྲོལ་བ་
ངས་མ་མཐོང༔ རྗེ་འབངས་རྣམས་ནི་སྔོན་གྱི་ལས་འཕྲོ་ཡིས༔ ང་དང་ཞལ་མཇལ་གདམས་པའི་གནད་ཐིག་ཐོབ༔ བརྩོན་འགྲུས་ལྡན་པ་ཟླ་གཅིག་དྲུག་ནས་གྲོལ༔ དེ་འོག་
དད་ལྡན་ཆོས་ཀྱི་གོ་འཆང་བ༔ ལོ་གཅིག་དྲུག་དང་བཅུ་གཉིས་དག་ནས་གྲོལ༔་ཁ་གཅིག་ལས་འཕྲོ་སྐྱེ་བ་ལེན་ཚུལ་སྟོན་ཆོས་རྒྱལ་ངེས་དོན་འཇམ་དབྱངས་ཁྲོ་

༄༅། །བོའི་སྐུ༔ སྤྲུལ་པར་བསྟན་པའི་ལས་ལྡན་བཅུ་གསུམ་པ༔ སྐྱེ་བའི་མཐའ་བཅད་སྤྲུལ་པ་ཉི་ཤུ་ལྔ༔ ཇི་སྲིད་འཁོར་དོང་མ་སྤྲུགས་བར་དུ་འབྱུང༔ ནམ་མཁའི་
སྙིང་པོས་ཚེ་འདིར་དངོས་གྲུབ་ཐོབ༔ སྤྲུལ་པ་དུ་མས་གསང་སྔགས་བསྟན་པ་སྐྱོང༔ སངས་རྒྱས་ཡེ་ཤེས་ལོངས་སྤྱོད་རྫོགས་སྐུར་སྨིན༔ སྤྲུལ་པ་མང་པོས་འཇིག་རྟེན་ཀུན་
ཏུ་རྒྱུག༔ ཀུ་མ་རཱ་ཛཱ་ཆོས་སྐུར་བྱང་ཆུབ་ཐོབ༔ སྨོན་ལམ་སྤྲུལ་པས་གཟུགས་ཀྱི་སྐུ་རུ་འབྱུང༔ རྒྱལ་བ་མཆོག་དབྱངས་སྤྲུལ་སྐུའི་ཞིང་དུ་རྒྱལ༔ ཡང་སྦྲུལ་དུ་མས་འགྲོ་
བའི་དོན་རྣམས་བྱེད༔ འབྲོག་མི་དཔལ་གྱི་ཡེ་ཤེས་ལོངས་སྤྱོད་རྫོགས༔ སྤྲུལ་པས་སེམས་ཅན་དོན་དུ་བྲེལ་བཀོལ་མེད༔ ཀླུ་ཡི་དབང་པོ་སྐྱེ་བ་གསུམ་ནས་གྲོལ༔ སྤྲུལ་པས་འཇིག་
རྟེན་གསུམ་ལ་ཕན་པར་བྱེད༔ བེེ་རོ་ཙ་ནས་སྐུ་གསུམ་ཅིར་ཡང་སྟོན༔ ཀུན་བཟང་ཐུགས་ཀྱི་འོད་ཟེར་ཕྱོགས་བཅུར་ཤར༔ དཔལ་གྱི་མཆོག་གནས་སྤྲུལ་སྐུའི་ཞིང་ལ་སྤྱོད༔ སེམས་

བསྐྱེད་དག་པས་སྤྲུལ་པས་འགྲོ་དོན་བྱེད༔ རྒྱལ་བ་བློ་གྲོས་བར་དོར་བྱང་ཆུབ་ཐོབ༔ སྐྱེ་བ་དུ་མར་འགྲོ་བའི་དོན་ལ་བརྩོན༔ རྡོ་རྗེ་བདུད་འཇོམས་ཚེ་འདིར་སྤྲུལ་སྐུ་ཐོབ༔ འོག་
མིན་གནས་ནས་འཇིག་རྟེན་ཀུན་ལ་བརྩེ༔ ཡེ་ཤེས་དབང་ཕྱུག་སྐྱེ་བ་གཅིག་གི་ཐོག༔ ཀུན་བཟང་ས་ལ་ཐེ་ཚོམ་མེད་པར་འགྱུར༔ བྱང་ཆུབ་རྡོ་རྗེ་ཚེ་གཅིག་སྤྲུལ་སྐུར་འགྱུར༔ ཡེ་
ཤེས་འོད་ཀྱིས་འོད་སྐུའི་ཞིང་དུ་སྐྱོད༔ དཀོན་མཆོག་འབྱུང་གནས་བར་དོར་ས་ལ་གནས༔ བསམ་ཞིང་སྤྲུལ་པས་སངས་རྒྱས་བསྟན་པ་སྐྱོངས༔ ཀ་བ་དཔལ་བརྩེགས་བར་
དོར་སངས་རྒྱས་འགྲུབ༔ སྤྲུལ་པས་བོད་ཡུལ་གཙུག་ལག་ཁང་ཆེན་འདེབས༔ ཅོག་རོ་ཀླུ་རྒྱལ་བར་དོར་འོག་མིན་སྤྱོད༔ མ་འདྲེས་འོད་ཀྱི་སྤྲུལ་པས་འཇིག་རྟེན་སྐྱོངས༔ ཞང་
ཆེ་རྒྱལ་བ་ས་རབ་དགའ་བ་ཐོབ༔ ཆོས་ཀྱི་རྒྱལ་སྲིད་ཀུན་ཏུ་སྣང་བར་བྱེད༔ གཡུ་སྒྲ་སྙིང་པོས་འོད་གསལ་རིག་པ་འཛིན༔ སྨོན་ལམ་ལས་འཕྲོས་འགྲོ་བའི་དོན་ལ་བྱོན༔

༄༅། །ཤི་ལེན་དྲ་བྷོས་ཆོས་ཀྱི་མིག་དང་ལྡན༔ ཕྱིར་མི་ལྡོག་སྟེ་སྨོན་ལམ་འགྲོ་དོན་མཛད༔ མྱོང་བན་ཏིང་འཛིན་གཟུངས་དང་སྤོབས་པ་ཐོབ༔ ཤེས་དང་ཤེས་བྱའི་
ཐིག་ལེ་ཆེན་པོར་རྫོགས༔ ཏ་ཐཱ་ག་ཏ་མི་བརྗེད་གཟུངས་སྤོབས་ལྡན༔ གྲིབ་མ་ཙམ་གྱིས་འགྲོ་བའི་དོན་རང་བྱེད༔ དེ་ཕྱིར་ད་ལྟའི་རྗེས་འབངས་འདི་རྣམས་ཀྱང༔ མ་འོངས་
བཞི་བཅུ་ཁ་རལ་དུས་ཀྱི་ཚེ༔ འདུས་པ་དགུ་བསྐོར་སྙིང་པོའི་བཅུད་བསྡུས་པ༔ བླ་མའི་བསྒྲུབ་པ་རབ་དབྱེ་རྣམ་གསུམ་གྱིས༔ དགོངས་པ་རང་གྲོལ་ཆོས་ཀྱི་བདག་པོ་སྟེ༔ འགར་
ཟླ ཞིག་བླ་ཆེན་རྒྱལ་པོའི་ཚུལ་འཛིན་ཅིང༔ ལ་ལ་རྨོངས་དང་ཐབས་ཤེས་སྤྱོད་པའི་ཚུལ༔ བཀའ་བབས་བརྒྱད་ཀྱིས་ཐུགས་ཀྱི་གཟུངས་མ་བརྒྱད༔ ལས་ལྡན་གཉིས་ཀྱིས་
འདུས་པའི་དྭངས་སྙིགས་འབྱེད༔ ད་ལྟའི་སྡིག་བློན་ནག་པོ་ཁ་འཇམ་དང༔ དམར་རྒྱན་བཟའ་ཡི་ལས་ངན་སྨོན་ལམ་གྱིས༔ ཚེ་ལ་བར་ཆོད་ཆོས་ལ་མི་ཁ་ཟློག༔ ལྷ་སྲས་

རྒྱལ་པོ་གཉིས་ཀས་ཆེ་བ་འདོན༔ ང་ནི་རྒྱུན་ཆད་མེད་པར་ཅེ་རེ་ལྟ༔ དེ་དུས་མུ་དུར་ནག་པོའི་འཛིན་དྷིར་ནག༔ བདུད་དམག་མང་པོས་སྟོད་ཀྱི་མར་ཡུལ་དང༔ སྨད་ཀྱི་
ལྗོངས་དང་བར་གྱི་ཀླ་ཀློའི་ཕྱོགས༔ སྔགས་བཙུན་བསད་ཅིང་བོད་རྣམས་གོ་རར་གཞུག༔ ཁ་བླངས་ཐོག་མར་བོད་ཀྱི་ནང་ཞིག་ནས༔ གཅིག་གིས་གཅིག་འཇོམས་
ཁྲེལ་མེད་ལས་ལ་སྤྱོད༔ ནད་ཡམ་མུ་གེར་རྒྱལ་ནས་རྒྱལ་སྲིད་དར༔ གཡོ་ཆེན་ངག་འཇམ་བྲོད་ཁ་འདིང་བ་དང༔ བདུད་སྤྲུལ་བུ་མོས་ཚོར་བ་ཆུང་བ་ཡི༔ མཚན་
མ་བསྟན་ཅིང་བློ་བྲིད་ཚིག་འཇམ་སྨྲ༔ རེས་འགའ་ཡི་ཆད་དུག་སྲོག་ཨར་ལ་གཏད༔ གྲོགས་ཀྱི་ནོར་རྫས་བླང་དང་ཆུ་ལ་འབད༔ འཕགས་པར་གྱུར་ན་རིགས་ངན་བཞིན་
དུ་དོར༔ དངོས་སུ་སླུ་བྱེད་བདུད་ཀྱི་སྤྲུལ་པ་འབྱུང༔ དེ་ཚེ་ང་ཡི་གསོལ་འདེབས་སྒྲུབ་པ་དང༔ རེག་པའི་མཆོག་ཐབས་སྔགས་ལ་ནན་ཏན་གྱིས༔ མ་འོངས་དུས་སུ་འགྲོ་བའི་

༄༅། །དོན་ཉིད་དུ༔ ཟབ་མོའི་གཏེར་ཤོག་ཟུང་དུ་འབྲེལ་པ་གཉིས༔ སྟེང་ཁང་སྙིང་སྒྲོམ་དབུས་སུ་རྒྱ་ཡིས་བསྡམས༔ ཕྱི་མའང་ཆོས་རྒྱལ་སྟོབས་ལྡན་བརྟུལ་ཞུགས་ཅན༔
གནོད་སྦྱིན་དྲག་པོ་ཤིང་བྱ་ཅན་གྱིས་ཀྱང༔ དེ་ཡིས་བཀའ་ལས་འདའ་བར་མི་ནུས་པའི༔ པདྨ་དབང་རྒྱལ་རོལ་པ་རྩལ་གྱིས་ཀྱང༔ ལོ་ཀི་ཤྭ་རའི་ཕོ་བྲང་དང་ཉེ་བའི༔ རྣམ་
ཤེས་མཚན་པའི་ཕུག་པར་དག་པར་ཕབ༔ དེ་དུས་བེ་རོ་འོད་ཟེར་མིང་ཅན་འབྱུང༔ ས་གཞི་སྒྲ་སྙན་གཟུགས་འདྲ་ཕན་ཚུན་རི༔ བཀྲ་ཤིས་རྟགས་ལྡན་མཚོན་ཆ་གཟེངས་འདྲའི་སར༔ 
ཆོས་སྒོ་འབྱེད་ཅིང་གསང་བའི་ལུང་བསྟན་སྤེལ༔ ལས་ལྡན་གཉིས་ཞབས་འདེགས་པའི་འགྲོ་བ་རྣམས༔ ཆོས་སྲིད་འཆད་ཅིང་གསོལ་འདེབས་རྗེས་འཇུག་ཀུན༔ མཐའ་ཡི་མུ་དུར་
ནག་པོ་ཧོར་གྱི་དམག༔ སྟོད་སྨད་བར་གསུམ་འཇུག་པས་འཇིག་རྟེན་ནས༔ ཡུལ་འཆོལ་སྡུག་བསྔལ་དྲག་པོས་མནར་བའི་དུས༔ ལྷོ་ཕྱོགས་ཙ་རི་ཏྲ་དང་ཉེ་བའི་གནས༔ བོད་

ལུང་རྒྱལ་པོའི་ཕོ་བྲང་གནས་ཆོས་ཅིག༔ བར་ཆད་མི་འབྱུང་སྔོན་གྱི་སྨོན་ལམ་དང༔ གསང་བའི་ལུང་བསྟན་སོ་སོར་གསལ་བ་བཞིན༔ དང་དུ་ལོངས་ཤིག་ཕྱི་རབས་རྗེས་
འཇུག་རྣམས༔ ལེགས་པར་གདམས་སོ་སྙིང་ལ་ས་མ་ཡ༔ གཏེར་རྒྱ༔ གཏད་རྒྱ༔ གབ་རྒྱ༔ སྦས་རྒྱ༔ ༈ འུའུའུ༔ རང་གི་སྤྱི་བོར་བདག་ཉིད་ནི༔ གསལ་བར་བསྒོམ་སྟེ་གསོལ་བ་བཏབ༔ ཨེ་
མ་ཧོ༔ ཀྱེ༔ རྗེ་བཙུན་བླ་མ་རྡོ་རྗེ་འཛིན༔ སངས་རྒྱས་ཀུན་གྱི་སྐུ་གསུང་ཐུགས༔ ཡོན་ཏན་ཕྲིན་ལས་རྫོགས་པའི་དཔལ༔ ཁྱེད་ལ་ཕྱག་འཚལ་སྐྱབས་སུ་མཆི༔ དབང་བཞི་
རྫོགས་པའི་དངོས་གྲུབ་སྩོལ༔ སྒྲིབ་གཉིས་བྱང་བར་མཛད་དུ་གསོལ༔ ཨོཾ་ཨཱཿཧཱུྃ༔བཛྲ་གུ་རུ་སརྦ་སིདྡྷི་ཧཱུྃ༔ དེ་ལྟར་བསྙེན་པ་དབྱངས་ལ་སྐྱོར༔ བརྒྱ་སྟོང་ཁྲི་འབུམ་དག་ཏུ་བཟླ་བར་བྱ༔ མོས་གུས་གདུང་
བས་ཐུགས་ཡིད་བསྲེས་ནས་བཞག༔ ཁྱད་པར་སངས་རྒྱས་བྱང་ཆུབ་སེམས་དཔའ་ཡིས༔ རྒྱུན་ཆད་མེད་པར་འགྲོ་བའི་དོན་མཛད་ཀྱང༔ འགྲོ་དྲུག་དུག་ལྔའི་བདག་འཛིན་སྟོབས་པོ་ཆེ༔ འཁོར་བའི་

༄༅། །སྡུག་བསྔལ་དོང་ནས་སྤྲུགས་མ་གྱུར༔ དེ་ཕྱིར་མ་འོངས་བོད་ཁམས་ཕྱི་མ་རྣམས༔ ང་ཡི་ཞལ་མཐོང་གསུང་ནི་མ་ཐོས་ཀྱང༔ ང་ལ་དད་པས་སྡུག་བསྔལ་
སྐྱབས་འདོད་ན༔ ཡིད་ལ་སོམ་ཉི་སྤང་བའི་མོས་གུས་ཀྱིས༔ ཁྱེད་ཤེས་དད་པ་བརྟན་པོས་གསོལ་བ་ཐོབས༔ རྟག་ཏུ་སྐྱིད་སྡུག་རེ་ལྟོས་སངས་རྒྱས་དང༔ ཆོས་དང་དགེ་འདུན་
གསུམ་ལ་མ་ཡེངས་གཏོད༔ མདོ་རྒྱུད་ལུང་དང་མཐུན་པའི་ཞལ་ཐེམ་རྣམས༔ བོད་ཁམས་དོན་དུ་ཡི་གེར་བྲིས་ནས་སྦས༔ རྒྱུན་དུ་མོས་གུས་ལོངས་སྤྱོད་ཚོགས་སུ་ཐོངས༔ ང་༔
ནི་དུས་གསུམ་བདེ་གཤེགས་སྤྲུལ་པ་སྟེ༔ སྐད་ཅིག་དྲན་ཡང་སྡུག་བསྔལ་ཐམས་ཅད་སེལ༔ དེ་ཕྱིར་མོས་གུས་གསོལ་བ་རྒྱུན་དུ་ཐོབས༔ ང་ཡི་སྒྲུབ་ཐབས་ཕྱི་ནང་གསང་བ་རྣམས༔ ལེ་
ལོ་མེད་པར་རྟག་ཏུ་བསྒྲུབ་པར་གྱིས༔ ས་མ་ཡ༔ རྒྱ་རྒྱ་རྒྱ༔ དང་བོ་གཏེར་དང་འཕྲད་པའི་གང་ཟག་ཀྱང༔ བཀའ་རྒྱུད་ལུང་གིས་གདམས་པ་རྣམས་དང་བསྟུན༔ སྐྱབས་འགྲོ་སེམས་བསྐྱེད་དབང་དང་ག་དམས་པ་ནོད༔ གདམས་པ་ཟབ་མོ་བདེ་

གཤེགས་ཀུན་འདུས་ཀྱི༔ དེ་ལ་རྟག་ཏུ་བདག་འཇུག་དབང་རྣམས་བླངས༔ གསུམ་པ་རིག་འཛིན་ཀུན་འདུས་དཀྱིལ་འཁོར་དུ༔ ང་ཡི་སྒྲུབ་པ་རྟགས་དང་ལྡན་པར་གྱིས༔ དེ་གསུམ་ཆོས་ཀྱི་རྩ་བ་ཡིན་བར་བཟུང༔ དེ་དང་མི་ལྡན་གཏེར་གྱི་ཡི་གེ་བརྩམས༔ ལག་ཏུ་ཡོན་
ཡང་དངོས་གྲུབ་ལོན་པ་དཀའ༔ དྲོད་རྟགས་མི་ཤེས་བཀའ་ལུང་དྲོད་རྣམས་ཉམས༔ བརྩམས་ཆོས་ཤོག་སེར་བཀླགས་ཀྱང་བར་ཆད་འབྱུང༔ བོད་ཁམས་དོན་དུ་བསྒྲུབ་པ་སུས་བྱེད་ཀྱང༔ མཆིམས་ཕུ་བསམ་ཡས་ཡོངས་རྫོགས་མཁར་ཆུ་དང༔ ཤེལ་བྲག་ལ་སོགས་ང་ཡིས་
གནས་རྣམས་ཀྱི༔ བྱིན་གྱིས་བརླབས་པའི་གནས་སུ་ང་ཡི་སྐུ༔ རབ་གནས་ལྡན་པ་བཞུགས་སུ་གསོལ་བར་བྱ༔ གཞན་ཡང་བདག་གིས་བཞག་པའི་ཟབ་གཏེར་རྣམས༔ ཕྱི་ནང་གསང་བའི་རྟེན་འབྲེལ་མ་འཛོམ་བར༔ སུ་ངོ་ཆེ་ཡང་མ་བསྟན་བཀའ་རྒྱ་ཡིན༔ བར་ཆད་འབྱུང་
བས་སྙིང་གི་དཀྱིལ་དུ་སྦོས༔ ཁེ་དྲག་ནོར་ཕྱིར་མ་གཏོང་སྙིང་གཏམ་ཡིན༔ ཟབ་ཆོས་སྐུ་རྟེན་འགྲོ་དོན་བྱེད་བའི་དུས༔ དམ་ཉམས་ཡོག་འདྲེན་ཅན་ལ་སྟེར་མི་བྱ༔ དམ་མེད་འཆལ་བར་མ་བཏང་སྙིང་གི་བུ༔ ཆོས་ལ་བདག་པོ་རབ་འབད་བུ་བཞིན་གྱིས༔ ལས་
མེད་དམ་ཉམས་དྲག་བོ་ཚར་ནས་ཆོད༔ སུ་དང་ལྟ་སྤྱོད་མ་བསྟུན་སྙིང་གི་བུ༔ གར་གནས་ས་རུ་དམ་ཚིག་གཙང་གྱུར་ན༔ བཀྲ་ཤིས་ཡོན་ཏན་རྗེས་འཇུག་ལས་ཅན་འབྱུང༔ གདུལ་བྱའི་ལྷག་མ་ལྷོ་ཀོང་ཕྱོགས་སུ་སྐྱོངས༔ ལས་ཀྱིས་འབྲེལ་ཚད་རྔ་ཡབ་གླིང་དུ་འགོད༔ རང་

༄༅།   །བྱུང་རྣམ་དག་ཡེ་ཤེས་འོད་སྐུར་གྱུར༔ དུས་མཐར་སྙིང་ལ་ཕུར་ཅིག་ས་མ་ཡ༔ དམ་རྒྱ༔ སྦས་རྒྱ༔ གསང་རྒྱ༔ མངྒ་ལཾ༔

༄༅༎།གྲོལ་ཏིག་དགོངས་པ་རང་གྲོལ་ལས། རྟ་མགྲིན་དྲེགས་པ་ཀུན་འདུལ་འདོན་ཆ་ཟུར་བཀོལ་བཞུགས་སོ། །

༄༅། ། ར་མཛེ༔ ཁྲོ་བོའི་རྒྱལ་བོ་དབང་ཆེན་དྲེགས་པ་ཀུན་འདུལ་སྒྲུབ་པའི་ཐབས་ནི༔ ཐོག་མར༔ ན་མོཿ སྐྱེ་མེད་དོན་གྱི་བླ་མ་སྐུ་གསུམ་ལ༔ འགགས་མེད་རང་རྩལ་ཡེ་ནས་རང་གསལ་གདབ༔
ཞེན་མེད་བློ་འདས་རང་རིག་ལྷུན་གྲུབ་ཀྱང་༔ འཛིན་མེད་སྐུ་གསུམ་རང་ཆས་སྐྱབས་སུ་མཆི༔ བདག་དང་མཐས་ཡས་སེམས་ཅན་རྣམས༔ ཡེ་ནས་སངས་རྒྱས་ཡིན་པ་ལ༔ ཡིན་པར་
ཤེས་པའི་བདག་ཉིད་ཀྱིས༔ བྱང་ཆུབ་མཆོག་ཏུ་སེམས་བསྐྱེད་དོ༔ ཞེས་སྐྱབས་སུ་འགྲོ་བ་དང་སེམས་བསྐྱེད་པ་སྔོན་དུ་སོང་ནས༔ རང་གཞི་ལུས་སུ་སྙིང་ཁར་རྃ་དམར་སེར་ལ་ཉི་མའི་དཀྱིལ་འཁོར༔ དེའི་
དབུས་སུ་རང་གི་རིག་པའི་ངོ་བོ་ཧྲཱིཿདམར་སེར་གཅིག་ཏུ་གྱུར་པ་ལས༔ དེའི་འོད་ཟེར་དམར་པོས་རང་གི་ལུས་ཀྱི་ནང་ཐམས་ཅད་ཁྱབ་པས༔ རྣམ་སྨིན་གྱི་ལུས་བསྲེགས་ནས་འོད་ཀྱི་

༄༅། །ཕུང་པོ་དམར་པོའི་རྣམ་པ་ཅན་ཏུ་གྱུར༔ དེའི་ངང་ལ་ཡུན་གཅིག་མཉམ་པར་བཞག་ཅིང་༔ སླར་ཡང་༔ ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ༔ ཆོས་ཐམས་ཅད་ཡེ་ནས་དེ་བཞིན་
ཉིད་ཀྱི་ངོ་བོར་གྱུར་བར་བསམས་ལ ༔ དེའི་ངང་ལས་གདན་པདྨ་དང་ཉི་ཟླའི་སྟེང་ན༔ རྒྱུའི་ཡི་གེ་རང་གི་རིག་པའི་ངོ་བོ་ཧཱིདམར་པོ་གཅིག་ཏུ་གྱུར༔ དེ་ཡོངས་སུ་གྱུར་པ་ལས༔ ཀུན་
ཏུ་སྣང་བའི་ཏིང་ངེ་འཛིན་ཏེ༔ རང་ཉིད་སྐད་ཅིག་གིས་ཁྲོ་བོའི་རྒྱལ་པོ་དབང་ཆེན་དྲེགས་པ་ཀུན་འདུལ་སྐུ་མདོག་དམར་པོ་ཞལ་གཅིག་ཕྱག་གཉིས་པ༔ ཕྱག་གཡས་རྡོ་རྗེའི་བེ་ཅོན་
ནམ་མཁའ་ལ་ཕྱར་ཞིང་གཡོན་རྡོ་རྗེའི་ཐོ་བ་མེ་རབ་ཏུ་འབར་བ་བསྣམས་པས་གདུག་པ་ཅན་ཐམས་ཅད་ཀླད་ནས་གཟིར་བར་བྱེད་པ༔ སྦྱོར་གིང་བསྣོལ་བའི་སྟེང་ན་ཞབས་གཉིས་འདོར་ཐབས་ཀྱིས་

བཞུགས་པ༔ ཞལ་རྔམ་ཞིང་མཆེ་བ་གཙིགས་པ༔ སྤྱན་གསུམ་སྡང་མིག་ཏུ་གཟིགས་པ༔ ཤངས་ནས་བསྐལ་པའི་རླུང་ནག་འཚུབས་པ༔ སྙན་ནས་བསྐལ་པའི་འབྲུག་
སྒྲ་ལྡིར་བ༔ ལྗགས་ནས་བསྐལ་པའི་གློག་འགྱུ་བ༔ ཞལ་ནས་ཧྲཱིཿདང་ཕཊ་ཀྱི་སྒྲ་ཆེན་སྒྲོག་པ༔ ཐོད་པའི་ཕྲེང་བ་སྐུ་ལ་གསོལ་ཞིང་༔ དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ༔ དབུ་སྐྲ་ཁམ་
སེར་གྱེན་དུ་བརྗེས་ཤིང་༔ དབུའི་གཙུག་ཏོར་ན་རྟ་མགོ་ལྗང་ཞུར་འཚེར་བ༔ ཁམས་གསུམ་དབང་དུ་སྡུད་ཅིང་༔ སྲིད་གསུམ་བྲན་དུ་བཀོལ་བ༔ བསྐལ་པའི་མེ་དཔུང་༔
འབར་བའི་ཀློང་ན་བཞུགས་ཤིང་༔ སྤུའི་བུ་ག་ཐམས་ཅད་ནས་ཁྲོ་ཆུང་གི་ཚོགས་དཔག་ཏུ་མེད་པ་འཕྲོས་པས༔ གནོད་བྱེད་ཐམས་ཅད་ཐལ་བར་སྲེག་ཅིང་སྡེ་བརྒྱད་ཐམས་ཅད་བྲན་
དུ་བཀོལ་བར་བསམ༔ ཐུགས་ཀར་པད་ཉིའི་སྟེང་དུ་ཧྲཱིཿ དེའི་མཐར༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྲཱི་བ་ཧཱུྃ༔ ཨོཾ་པདྨཱནྟཀྲྀཏ་ཧཱུྃ༔ ཧྲཱིཿཧྲཱིཿཧྲཱིཿ༔ ཧཱུྃ༔ཧཱུྃ༔ཧཱུྃ༔ ཕཊ་ཕཊ་ཕཊ༔

༄༅།  །ཅེས་བསྐྱེད་རྫོགས་བཟླས་གསུམ་གྱི་གདེང་དང་ལྡན་པའི་ངང་ནས་སྣང་སྲིད་ལྷ་མ་སྲིན་སྡེ་བརྒྱད་དང་༔ བར་དུ་གཅོད་པའི་དགྲ་བགེགས་ཐམས་ཅད་རང་དབང་མེད་པར་
དབང་དུ་བསྡུས༔ ཚར་བཅད་ནས་འདར་ཡེད་ཡེད་བཀའ་ཉན་གསུང་སྡོད་པར་བསམ་མོ༔ འཁོར་འདས་ཐམས་ཅད་དབང་དུ་སྡུས་བའི་གདིང་ནི༔ དབང་ཆེན་རྟ་མགྲིན་ཡེ་ཤེས་ཀྱི་རོལ་པ་ཆེན་བོ་གཅིག་ལས་ནམ་ཡང་གཡོ་བ་
མེད་པའི་ངང་ལས༔ གང་ལ་ཡང་ཉམ་ང་བ་དང་བག་ཚ་བ་མེད་པར་གདོན་བགེགས་ཀྱི་སྟེང་དུ་ཐོག་བརྫིས་བྱའོ༔ དེ་ལྟ་བུའི་དགོངས་བ་དང་ལྡན་ཙ་ན༔ ལྷ་འདྲེ་མི་གསུམ་དབང་དུ་འདུ་བར་འགྱུར་རོ༔ དྲེགས་པ་ཅན་རྣམས་ལས་ལ་བཀོལ་ནས་བྲན་བཞིན་དུ་ལས་བྱེད་དོ༔
གལ་ཏེ་བྲན་དུ་མ་ཁོལ་བའམ་ལས་བྱེད་དུ་མ་འདོད་ན༔ ཨོ་བཛྲ་ཐུན་བྷྱོཿ བཛྲ་ཏྲིག་ནན༔ བཛྲ་ཛཿཛཿ བཛྲ་ས་མ་ཡ་སྟཾཿ ཧཾ་ཤཾ་ཏྲི་ཏྲིག་ནན༔ ཏྲི་ཧུར་ཐུཾ་ཛམཱ་ར་ཡ་ཕཊཿ ཨོཾ་ཏུ་ཏྲིག་ཏྲིག༔ ཏུ་ཏྲིག་
ཏྲིག༔ ཏྲི་ཧུར་ཐུཾ་ཛཿ མཱ་ར་ཡ་ཕཊཿ སརྦ་བུདྡྷ་ཏྲིག་ནན༔ ཞེས་རྩ་སྔགས་ལ་བཏགས་ནས༔ རྟ་བྲོ་བརྡུངས་བས་བར་ཆད་གདོན་བགེགས་རྡུལ་དུ་བརླག་པར་ཐེ་ཚོམ་མེད་དོ༔ དབང་ཆེན་དྲེགས་པ་ཀུན་འདུལ་ལས༔ མདུན་བསྐྱེད་

ཉེ་བར་སྒྲུབ་པ་ནི༔ དམིགས་རྟེན་ཡོད་ན་བཀྲམ་ལ༔ བདག་བསྐྱེད་དང་ལྡན་བའི་ངང་ནས༔ རང་གི་མདུན་གྱི་ནམ་མཁར་བཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ དམར་པོ་རིང་ཆ་ཚེག་དྲག་
དང་བཅས་པ་ལས་འོད་ཟེར་འཕྲོས༔ དགྲ་བགེགས་གདུགས་པ་ཅན་ཐམས་ཅད་ཚར་བཅད༔ ཚུར་འདུས་ཡོངས་སུ་གྱུར་པ་ལས༔ བདག་བསྐྱེད་ལྟར་བསྐྱེད་ལ༔ ཐུགས་ཀའི་ས་བོན་
ལས་འོད་ཟེར་འཕྲོས་པས༔ རང་བཞིན་གྱི་གནས་ནས་སྤྱན་འདྲེན་པ་ནི༔ ཧྲཱིཿ དགའ་བ་ཚལ་གྱི་དུར་ཁྲོད་ནས༔ རུ་དྲ་ཕོ་མོ་བསྣོལ་བའི་གདན་སྟེང་དུ༔ ཐུགས་རྒྱུད་དར་དང་
བཅས་ནས་ནི༔ གནས་འདིར་སྤྱན་འདྲེན་གཤེགས་སུ་གསོལ༔ དག་སྣང་ལོངས་སྐུའི་གཞལ་ཡས་ནས༔ སྐུ་དང་ཡེ་ཤེས་བསམ་མི་ཁྱབ༔ མ་དག་འགྲོ་ལ་བརྩེར་དགོངས་
ནས༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོཾ་ཧྱ་གྲཱི་བ་ཧཱུྃ༔ ཨོཾ་པདྨནྟ་ཀྲྀ་ཏ་ཧཱུྃ༔ ས་པ་རི་ཝཱ་ར་བཛྲ་ས་མ་ཡ་ཛཿ པདྨ་ཀ་མ་ལཱ་ཡ་སྟྭཾ༔ དགྱེས་

༄༅། །ཤིང་མི་གཡོ་བརྟན་པར་བཞུགས༔ དངོས་སུ་འབྱོར་དང་ཡིད་ལས་བྱུང་༔ ཏིང་འཛིན་སྔགས་དང་ཕྱག་རྒྱ་ཡིས༔ གཉིས་མེད་བདུད་རྩིར་བྱིན་བརླབས་ནས༔
མཆོད་པ་འབུལ་ལོ་བཞེས་སུ་གསོལ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋ༔ འདོད་ཆགས་དག་པ་སྒེག་མོ་དང་༔ ཆགས་ཆེན་ཁྲག་གི་རྒྱ་མཚོ་ལ༔ ཞག་དང་ཚིལ་བུའི་བཅུད་ལྡན་པས༔
ལྦུ་བ་དམར་སེར་ཚོམ་བུས་སྨྲས༔ འཁོར་བ་གནས་སུ་དག་པའི་རྫས༔ བཏུང་བའི་ཚོགས་འདི་བཞེས་སུ་གསོལ༔ མ་ཧཱ་རཀྟ་ལ་ཁཱ་ཧི༔ ཧཱུྃ༔ སྣང་བ་སྣོད་ཀྱི་གཏོར་གཞོང་དུ༔
སྲིད་པ་བཅུད་ཀྱི་གཏོར་མ་འདི༔ ཡེ་ནས་རང་བྱུང་ཆེན་པོ་ཡི༔ སེམས་ཅན་ལྷ་དང་ལྷ་མོའི་ཚོགས༔ བྱ་བྱེད་གཉིས་མེད་ལྷུན་གྱིས་གྲུབ༔ རྣམ་རྟོག་འཁྲུལ་པ་འཁོར་བའི་རྫས༔ ཟག་
མེད་བདེ་ཆེན་བདུད་རྩིའི་མཆོག༔ རང་ཤར་རྫས་ཀྱི་གཏོར་ཚོགས་ནི༔ བླ་མ་ཡི་དམ་མཁའ་འགྲོའི་ཚོགས༔ དམ་ཅན་བཀའ་སྲུང་སྲུང་མར་བཅས༔ བཞེས་ཤིག་རོལ་ཅིག་ཁ་

རཾ་ཁཱ་ཧི༔ དགྱེས་པར་མཛོད་ཅིག་མཁའ་འགྲོའི་ཚོགས༔ ཚིམས་པར་མཛོད་ཅིག་བྲན་གཡོག་རྣམས༔ ཟོ་ཞིག་བཟའ་བའི་ཚོགས་ལ་ཟོ༔ འཐུངས་ཤིག་བཏུང་བའི་ཚོགས་ལ་།
འཐུངས༔ རྐྱེན་ངན་བར་ཆད་ཞི་བ་དང་༔ མཐུན་རྐྱེན་ཡིད་བཞིན་དངོས་གྲུབ་བདག་མདུན་ཐ་མི་དད་པའི་བསྙེན་པ་གང་འགྲུབ་བྱེད། མཆན། སྩོལ༔ དེ་ནས་གཏོར་མ་ཨ་མྲྀ་ཏ་དང་སྭ་བྷཱ་བའི་སྔགས་ཀྱིས་བྱིན་གྱིས་བརླབས་ལ།
གཏོར་མ་ཁ་དོག་དྲི་རོ་རེག་བྱ་ནུས་པ་ཕུན་སུམ་ཚོགས་པ་ཟག་པ་མེད་པའི་བདུད་རྩི་ཁྱད་པར་ཅན་བདེ་བ་བསྐྱེད་ནུས་པ་ནམ་མཁའི་མཐའ་དང་མཉམ་པར་གྱུར༔ གཏོར་མ་བསྔོ་བའི་
གནས་སུ་གྱུར་པ་འདི་ཉིད་ཁྲོ་བོའི་རྒྱལ་པོ་རྟ་མཆོག་རོལ་པ་འཁོར་དང་བཅས་པས་ལྗགས་ཧཱུྃ་ལས་བསྐྱེད་པའི་རྡོ་རྗེའི་སྦུ་གུ་ཅན་གྱིས་བཞེས་པར་བསམས་ལ༔ ཨོཾ་མ་ཧཱ་ཀྲོ་དྷ་ཧཱུྃ༔ ཨོ་རྒྱ་
གྲཱི་བ་ཧཱུྃ༔ པདྨནྟ་ཀྲྀ་ཏ་ཧཱུྃ༔ ས་པ་རི་བཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི༔ ཞེས་གཏོར་མ་འབུལ་ཞིང་འདོད་པའི་དོན་ལ་གསོལ་བ་གདབ༔ བསྟོད་པ་ནི༔ ཧཱུྃ༔ གཏི་མུག་རྡོ་རྗེ་མི་རྟོག་ཆོས་ཀྱི་སྐུ༔

༄༅། །འདོད་ཆགས་རྡོ་རྗེ་བདེ་སྟོང་ལོངས་སྤྱོད་རྫོགས༔ ཞེ་སྡང་རྡོ་རྗེ་གསལ་སྟོང་སྤྲུལ་པ་ཡི༔ དབྱེར་མེད་རྟ་མཆོག་སྐུ་ལ་ཕྱག་འཚལ་བསྟོད༔ ཧྲཱིཿ པདྨ་དམར་
དང་ཉི་མའི་དཀྱིལ་འཁོར་ན༔ སྐད་ཅིག་ཉིད་ལ་རྟ་མཆོག་ཁྲོས་པའི་སྐུ༔ ཤིན་ཏུ་དམར་ཞིང་རྔམས་པའི་ཆ་ལུགས་ཅན༔ ཁམ་ནག་རལ་པའི་ཁྲོད་ནས་མངོན་མཐོ་བའི༔ སྤྱི་
 གཙུག་རྟ་ཞལ་ལྗང་ནག་དྲག་ཏུ་འཚེར༔ ཕྱག་གཡས་བེ་ཅོན་གཡོན་པས་ཐོ་བ་བསྣམས༔ སྟག་དང་མི་ལྤགས་གླང་ཆེན་ཆོས་གོས་གསོལ༔ སྐམ་རློན་ཐོད་པའི་ཕྲེང་བས་རྣམ་
པར་བརྒྱན༔ རུས་པའི་རྒྱན་དྲུག་བྱུག་པའི་རྫས་ཀྱིས་སྨྲས༔ ལྟོ་འགྲོའི་དབང་བོ་རྣམས་ཀྱིས་ཡན་ལག་དཀྲིས༔ ས་འོག་ས་སྟེང་ས་བླའི་གདུག་ཅན་རྣམས༔ བཟུང་ནས་
བརྐྱངས་བསྐུམས་ཚུལ་གྱིས་ཞབས་ཀྱིས་མནན༔ སྤྲུལ་པའི་ཁྲོ་ཆུང་དཔག་མེད་ཕྱོགས་བཅུར་འཕྲོས༔ ལྷ་སྲིན་སྡེ་བརྒྱད་མ་ལུས་དབང་དུ་སྡུད༔ བསྐལ་པའི་མེ་རླུང་འབར་

བའི་ཀློང་དཀྱིལ་ན༔ བདེ་གཤེགས་འདུས་པ་ཁྲོ་རྒྱལ་མཐུ་རྩལ་ཅན༔ པདྨ་དབང་ཆེན་སྐུ་ལ་ཕྱག་འཚལ་བསྟོད༔ ཚོགས་ཀྱི་མཆོད་པ་བྱ་བ་ནི༔ བྱིན་རླབས་སྤྱི་ལྟར་བྱས་ལ༔ ཧཱུྃ༔ ཆོས་
ཀྱི་དབྱིངས་ཀྱི་ཕོ་བྲང་ནས༔ སློབ་དཔོན་པདྨ་དབང་གི་ལྷ༔ རྣམ་སྤྲུལ་མཁའ་ལ་སྤྲིན་ལྟར་གཏིབས༔ འདིར་བྱོན་ཚོགས་ཀྱི་མཆོད་པ་བཞེས༔ དབང་སྐུར་བྱིན་གྱིས་བརླབ་ཏུ་།
གསོལ༔ མེ་དཔུང་འབར་བའི་ཀློང་དཀྱིལ་ནས༔ ཁྲོ་རྒྱལ་རྟ་མགྲིན་ཆེན་པོའི་སྐུ༔ དཔའ་བོ་རྒྱ་མཚོའི་དབུས་ན་བཞུགས༔ འདིར་གཤེགས་ཚོགས་ཀྱི་མཆོད་པ་བཞེས༔ དབང་
སྐུར་བྱིན་གྱིས་བརླབ་ཏུ་གསོལ༔ ཉི་ཤུ་རྩ་བཞིའི་གནས་མཆོག་ནས༔ དཔའ་བོ་མཁའ་འགྲོ་སྐུ་སྐྱོད་འཚལ༔ འདིར་གཤེགས་ཚོགས་ཀྱི་མཆོད་པ་བཞེས༔ དབང་སྐུར་བྱིན་གྱིས་།
བརླབ་ཏུ་གསོལ༔ དུར་ཁྲོད་ཆེན་པོའི་གནས་བརྒྱད་ནས༔ འཇིག་རྟེན་མཁའ་འགྲོ་རྫུ་འཕྲུལ་ཅན༔ འདིར་གཤེགས་ཚོགས་ཀྱི་མཆོད་པ་བཞེས༔ ཕྲིན་ལས་རྣམ་བཞི་བསྒྲུབ་

༄༅། །ཏུ་གསོལ༔ དམ་ཚིག་ཆེན་པོའི་གནས་མཆོག་ནས༔ དམ་ཅན་རྒྱ་མཚོ་སྐུ་སྐྱོད་འཚལ༔ འདིར་གཤེགས་ཚོགས་ཀྱི་མཆོད་པ་བཞེས༔ ཕོ་ཉ་ལས་མཁན་མཛད་།
དུ་གསོལ༔ གུ་རུ་དྷེ་བ་དྷཱ་ཀི་ནཱི་ག་ན་ཙཀྲ་པཱུ་ཙ༔ མ་ཧཱ་མཱཾ་ས་རཀྟ་གོ་རོ་ཙ་ན་བ་སུ་ཏ་ཀིཾ་ནི་རི་ཏི་ཁཱ་ཧི་ཁཱ་ཧི༔ ཞེས་ཡི་གེ་བརྒྱ་བ་བཟླ་ཞིང་༔ བར་དུ་རྣལ་འབྱོར་ཕོ་མོ་རྣམས་ཀྱིས་དངོས་གྲུབ་རྫས་སུ་རོལ་བར་བྱའོ
དེ་ཡང་རྣལ་འབྱོར་བ་རྣམས༔ རང་ལུས་རྒྱལ་བའི་དཀྱིལ་འཁོར་གྱི་ལྷ་ཚོགས་ལ་ཟག་མེད་ཀྱི་བདུད་རྩིའི་མཆོད་པ་ཕུལ་བས༔ བདེ་སྟོང་ལྷན་ཅིག་སྐྱེས་པའི་ཡེ་ཤེས་རྒྱུད་ལ་སྐྱེས་པར་བསམས་ལ་ལོངས་
སྤྱད་པར་བྱའོ༔ དེ་ནས་ལྷག་མ་བསྡུས་ལ་ཁ་ཆུས་བྲན༔ ལྷག་མ་དེ་འདོད་ཡོན་གྱི་བདུད་རྩིར་བསམས་ལ༔ ཨོཾ་ཨཱཿཧཱུྃ་ཨུཙྪིཥྚ་བཛྲ་ཨ་ཧ་ཧ་ཏེ་པྲ་ཏི་སང་༔ ཞེས་པས་བྱིན་གྱིས་བརླབ༔ ཨོཾ་སརྦ་ཨུཙྪིཥྚ་བྷིདྷྱ་བྷྱི་ན་བ་
ལིཏྟ་ཁ་ཁ་ཁཱ་ཧི་ཁཱ་ཧི༔ ཞེས་པས་ཕུལ༔ ཕྲིན་ལས་བཅོལ་བ་ནི༔ ཨོཾ་ཨཱཧཱུྃ་གིས་བྱིན་གྱིས་བརླབ་ལ༔ ཧཱུྃ༔ རྣམ་དག་ཆོས་དབྱིངས་ཞི་བ་ལས༔ དབང་ཆེན་ཁྲོ་བོའི་སྤྲུལ་བ་འབུམ༔ ཐབས་ཤེས་ཟླ་

བ་གསང་ཐིག་ལས༔ གཡར་དམ་ཅན་རྣམས་འདུ་བར་མཛོདཿ མཁའ་འགྲོ་གིང་དང་དབང་ཕྱུག་ཚོགས༔ མ་མོ་འབྱུང་བོ་ཤ་ཟ་ཡི་དྭགས་ཚོགས༔ དཔལ་གྱི་ཕམ་ཕབ་འདི་བཞེས་
ལ༔ ཕུད་ཀྱི་བདག་པོས་ཕུད་བཞེས་ལ༔ ལྷག་མའི་བདག་པོས་ལྷག་མ་བཞེས༔ ཀུན་ཀྱང་དགྱེས་ཤིང་ཚིམ་པར་མཛོད༔ བཅོལ་བའི་ཕྲིན་ལས་འགྲུབ་པར་མཛོད༔ འདོད་།
པའི་དངོས་གྲུབ་བདག་ལ་སྩོལ༔ ཞེས་བརྗོད་ལ་གཏོར་མ་བསྐྱང་ངོ་༔ གཏོར་སྣོད་བཤལ་ལ་བདུད་རྩིས་བྲན་ཅིང་བརྟན་མ་མཆོད་པ་ནི༔ ཧཱུྃ༔ དགུང་སྔོན་སྟེང་དང་གངས་རི་གཡའ་རྩེ་དང་༔ སྤང་ལྗོངས་སྐྱེད་
མོས་ཚལ་དང་ནགས་འདབས་དང་༔ ཕྱོགས་མཚམས་སྟེང་འོག་གང་ན་གནས་པ་ཡི༔ བོད་ཁམས་སྐྱོང་བའི་བརྟན་མ་བཅུ་གཉིས་ཚོགས༔ སློབ་དཔོན་པདྨའི་སྤྱན་སྔར་ཁས་
བླངས་བཞིན༔ རང་རང་ཕོ་བྲང་གནས་ནས་འདིར་བྱོན་ལ༔ ཕུད་ལྷག་བཤལ་ཆུའི་གཏོར་མ་འདི་བཞེས་ལ༔ བཅོལ་བའི་ཕྲིན་ལས་མ་ལུས་གྲུབ་པར་མཛོད༔ མ་མ་སྲིང་

༄༅།། །འགྲོ་མ་པཉྩ་བ་ལིཾ་ཏ་ཁཱ་ཧི༔ ཞེས་བརྗོད་ལ་བསྐྱང་༔ གཏོར་གཞོང་རི་རབ་བསམ་པའི་འོག་ཏུ་དགྲ་བགེགས་མནན་པར་བསམ༔ ཧཱུྃ༔ དབང་ཆེན་དྲེགས་འདུལ་དཀྱིལ་འཁོར་འདིར༔ བར་ཆད་
དམ་སྲི་འདུལ་བའི་ལྷ༔ ཁྲོ་བོའི་རྒྱལ་པོ་རྟ་མཆོག་དཔལ༔ གཏུམ་ཆེན་རྔམ་པའི་སྒྲ་སྒྲོགས་ཤིང་༔ དཔལ་གྱི་རྟ་སྐད་ཙེ་རེ་རེ༔ ཁྲོ་བོའི་འབྲུག་སྒྲ་འུ་རུ་རུ༔ རོལ་པའི་རྟ་བྲོ་ཆེམས་
སེ་ཆེམ༔ དགྲ་བགེགས་འབྱུང་པོ་རྡུལ་དུ་རློག༔ ཨོཾ་མ་ཧཱ་ཀྲོ་ཏ་ཧཱུྃ༔ ཨོ་ཧྱགྲཱི་བ་ཧཱུྃ༔ ཨོཾ་པདྷཱནྟ་ཀྲྀ་ཏ་ཧཱུྃ༔ ཧཱིཿཧྲཱིཿཧྲཱིཿ ཧཱུྃཿཧཱུྃཿཧཱུྃཿ ཕཊཿཕཊཿཕཊཿ གནོད་པར་བྱེད་པ་སྟྭཾ་བྷ་
ནན༔ རྗེས་མཆོད་བསྟོད། ནོངས་བཤགས། བསྡུ་ལྡངས། བསྔོ་སྨོན། ཤིས་བརྗོད་ཀྱི་བར་ཡང་དཔལ་རི་པའི་ངག་བསྒྲིགས་ཤེས་ན་ལེགས་ལ། མི་ཤེས་ན་བླ་མ་རིག་འཛིན་འདུས་པ་སོགས་འདི་ཉིད་ཀྱི་ཆོས་སྡེ་དང་བསྟུན་པས་ཆོག་གོ །མངྒ་ལཾ།

༄༅། །གྲོལ་ཐིག་དགོངས་པ་རང་གྲོལ་ལས༔ སྤྲ་ཁྲིད་ཉེ་བར་བསྡུས་བ་བཞུགས་བའི་དབུའོ༔

༄༅། །།ཐག དཀn · རྩ་བ་གསུམ་གྱི་ལྷ་ལ་ཕྱག་འཚལ་ལོ༔ གྲོལ་ཐིག་དགོངས་པ་རང་གྲོལ་ལས༔ སྤྲ་ཁྲིད་ཉེ་བར་བསྡུས་པ་ཉམས་སུ་ལེན་བ་ནི༔ ལུས་ཀྱི་སྦྱོར་ཆོས་སྔོན་དུ་སོང་ནས༔ རང་གི་མདུན་གྱི་ནམ་
མཁའི་ཐད་དུ༔ འཇའ་འོད་འཁྱིལ་བའི་གུར་ཁང་གི་དབུས་སུ༔ སློབ་དཔོན་རིན་པོ་ཆེ་པདྨ་འབྱུང་གནས་སྐུ་མདོག་དཀར་ལ་དམར་བའི་མདངས་ཅན༔ ཞལ་འཛུམ་པ་དང་
བཅས་ཤིང༔ ཐུགས་རྗེའི་སྤྱན་གསུམ་དང་ལྡན་ཞིང༔ སྐུ་ལ་རྡོ་རྗེ་སེམས་དཔའི་གསང་གོས་དང༔ ཕོད་ཆེན་མཐིང་ཀ་དང༔ དར་དམར་པོའི་ཆོས་གོས་གསོལ་བ༔ ཡུམ་དང་
སྙོམས་པར་ཞུགས་པའི་ཕྱག་གཡས་རྡོ་རྗེ་རྩེ་ལྔ་པ་ཐུགས་ཀྱི་ཐད་དུ་གཏོད་པའི་ཚུལ་དང༔ གཡོན་བུམ་ཐོད་བསྣམས་ནས་ཡུམ་ལ་འཁྱུད་པ༔ ཞབས་རྒྱལ་པོ་རོལ་པའི་འདུག་

༄༅། །སྟངས་ཀྱིས་བཞུགས་ཤིང༔ དབུ་ལ་པཎ་ཞྭ་འདབ་ལྔའི་རྒྱན་ཅན་དང༔ རིན་པོ་ཆེའི་སྙན་རྒྱན༔ མགུར་ཆུ༔ ཕྱག་གདུབ༔ ཞབས་གདུབ༔ རུས་པ་དང་རིན་པོ་
ཚེའི་རྒྱན་ཐམས་ཅད་ཀྱིས་བརྒྱན་ཅིང༔ ཟར་བུ་ཐུར་དུ་གྲོལ་བ་ལས༔ དྲིལ་བུ་གཡེར་ཁ་ལས་དམ་པའི་ཆོས་ཀྱི་སྒྲ་སྒྲོགས་པ༔ དེའི་པང་དུ་ལྷ་ལྕམ་མནྡྷ་ར་བ་སྐུ་མདོག་དཀར་ལ་
དམར་བ༔ ཕྱག་གཉིས་ཀྱི་གྲི་ཐོད་འཛིན་པས་ཡབ་ཀྱི་མགུལ་ནས་འཁྱུད་ཅིང༔ སྐུ་སྨད་རིན་པོ་ཆེའི་རྒྱན་ཆ་འཁྲོལ་བ༔ ཞབས་གཉིས་པདྨའི་འདུག་སྟངས་ཀྱིས་འཁྲིལ་ཞིང༔ ཡབ་
ཡུམ་གཉིས་ཀྱི་སྐུ་ཕྱེད་བཞུགས་ཀྱི་རྣམ་པ་ཅན༔ སྣང་ལ་རང་བཞིན་མེད་པའི་ངང་ནས༔ སྐྱབས་གྱུར་ཀུན་འདུས་མ་ཧཱ་གུ་རུ་ཡབ་ཡུམ་ལ༔ དད་གུས་ཀྱི་དབང་གིས་སྐྱབས་སུ་སྙིང་ནས་

འགྲོ་ཞིང༔ ཚད་མེད་བཞི་བསྒོམས་ནས༔ རང་གི་ལུས་ངག་ཡིད་གསུམ་འཁོར་འདས་ཀྱིས་བསྡུས་པའི་དུས་གསུམ་གྱི་དགེ་ཚོགས་དང་བཅས་པ༔ རང་རིག་སྐུ་གསུམ་སོགས་སྐྱབས་འགྲོ་བ་ཤེས་པར་བྱ་
ཞིང༔ ལྟོས་པ་མེད་པར་ཕུལ་བ་དགྱེས་བཞིན་བཞེས་པའི་དགེ་བའི་རྩ་བ་འདིས༔ སེམས་ཅན་ཐམས་ཅད་ཀྱི་དོན་དུ་ཐོག་མའི་མགོན་པོ་ཀུན་ཏུ་བཟང་པོའི་གོ་འཕང་ཅི་ནས་ཀྱང་ཐོབ་པར་
བགྱིའོ༔ བསམ་པའི་སྨོན་འཇུག་ཏུ༔ སེམས་བསྐྱེད་རྗེས༔ སྐྱབས་ཡུལ་གྱི་ཚོགས་ཞིང་རང་ལ་བསྟིམ་ཞིང་སོར་བཅུ་གཉིས་སམ་བཅུ་དྲུག་གི་ནམ་མཁའ་ལ་ཡུན་རིང་བར་མཉམ་པར་བཞག་པའི་བང་ནས༔ སླར་སྶ
ཡང་འཇའ་འོད་འཁྱིལ་བའི་གུར་ཁང་གི་དབུས་སུ༔ གདན་པད་དཀར་ཟླ་བའི་དཀྱིལ་འཁོར་གྱི་སྟེང་དུ༔ རང་གི་རིག་པའི་ངོ་བོ་ཨདཀར་པོ་ལས་འོད་ཟེར་འཕྲོས༔ སེམས་
ཅན་གྱི་སྡིག་སྒྲིབ་སྦྱངས༔ འཕགས་པ་མཆོད་ཚུར་འདུས་ས་བོན་ལ་ཐིམ༔ ཡོངས་སུ་གྱུར་པ་ལས༔ རང་ཉིད་རྡོ་རྗེ་སེམས་དཔའ་ཆུ་ཤེལ་ལྟར་དྭངས་ཤིང་གསལ་ལ་རྙོག་པ་མེད་པ༔

༄༅། །ཕྱག་གཡས་ཤེལ་གྱི་རྡོ་རྗེ་རྩེ་ལྔ་པ་འོད་ཟེར་ཀུན་ནས་འཕྲོ་བ༔ ཡུམ་དང་སྙོམས་པར་ཞུགས་པའི་ཐུགས་ཀར་རྡོ་རྗེ་རྩེ་ལྔ་བཏོད་པའི་ཚུལ་དང༔ གཡོན་དེས་ཡུ་བ་
བྱས་པའི་དྲིལ་བུ་དཀུར་བརྟེན་པ༔ རབ་ཏུ་བཞད་པའི་མདངས་ཅན༔ རིན་པོ་ཆེའི་རྒྱན་དུ་མས་སྨྲས་ཤིང༔ ལྷའི་གོས་པཉྩ་ལི་ཀ་འཇའ་དཀྲིས་སུ་གསོལ་ཞིང༔ ཞབས་རྡོ་རྗེ་
སྐྱིལ་མོ་ཀྲུང་གིས་བཞུགས་པའི་པང་དུ༔ ཡུམ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་ཁྲག་འཛིན་པས་ཡབ་ཀྱི་མགུལ་ནས་འཁྱུད་པའི་ཡབ་ཡུམ་གཉིས་མེད་ཀྱི༔ དཔྲལ་བར་ཨོཾ་
དཀར་པོ༔ མགྲིན་པར་ཨཱདམར་པོ༔ ཐུགས་ཀར་ཧཱུཾ་སྔོན་པོ་རྣམས་ལས་འོད་ཟེར་འཕྲོས་པས༔ རང་བཞིན་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ ཛཿཧཱུྃ་
བཾ་ཧོ༔ གཉིས་སུ་མེད་པར་ཐིམ་པར་གྱུར༔ ཡབ་ཡུམ་གཉིས་སུ་མེད་པའི་ཐུགས་ཀར་པད་ཟླའི་དཀྱིལ་འཁོར་གྱི་སྟེང་དུ་ཨདཀར་པོའི་མཐར་ཨོཾ་བཛྲ་སཏྭ་ཨཱཿ ཞེས་པའི་ཡི་གེ་

བརྒྱ་པས་བསྐོར་བ་ལས་འོད་ཟེར་འཕྲོས་པས་ཕྱི་སྣོད་ཀྱི་གཞལ་ཡས་ཁང་འོད་སྣང་དང༔ ནང་བཅུད་ཀྱི་སེམས་ཅན་ཐམས་ཅད་རང་དང་འདྲ་བའི་རྡོ་རྗེ་སེམས་དཔར་གསལ་བའི་ངང་ནས༔ བརྒྱ་
སྟོང་བར་དུ་བཟླས་ཞིང་དོན་གྱི་རྡོ་རྗེ་སེམས་དཔའ་ལ་མཉམ་པར་བཞག་བའོ༔ དེའི་ངང་ནས་མདུན་གྱི་ནམ་མཁར་སྐྱབས་ཡུལ་སླར་གསལ་གདབ་སྟེ༔ བླ་མ་ཡབ་ཡུམ་གྱི་དཔྲལ་བར་ཨོཾ་དཀར་པོ་མགྲིན་པར་ཨཱདམར་
པོ་ཐུགས་ཀར་ཧཱུྃ་མཐིང་ནག་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཡེ་ཤེས་པ་སྤྱན་དྲངས༔ མ་ཧཱ་གུ་རུ་དྷེ་ཝ་ཌཱཀྐི་ནི་ས་པཱ་རི་ཝ་ར་བཛྲ་ས་མ་ཡ་ཛཿཛཿ ཞེས་བས་སྤྱན་དྲངས་ནས་
ཕྱི་ནང་གསང་བའི་མཆོད་པས་བདེ་སྟོང་གི་རྣམ་རོལ་དུ་མཆོད་ནས༔ ཛཿཧཱུྃ་བཾ་ཧོ༔ས་གཉིས་སུ་མེད་པར་བསྟིམ་ཞིང༔ འདོད་པའི་དོན་ལ་གསོལ་བ་གདབ་པ་ནི༔ བདག་ལ་ཐར་པ་དང་ཐམས་ཅད་མཁྱེན་པའི་ལམ་གྱི་གཞིར་
གྱུར་པ༔ མཆོག་དང་ཐུན་མོང་གི་དངོས་གྲུབ་དམ་པ་ཚེ་འདི་ཉིད་ལ་བསྩལ་དུ་གསོལ་ཞིང༔ བདག་དོན་ཆོས་སྐུ་དང་གཞན་དོན་དུ་གཟུགས་སྐུ་གཉིས་ཀྱིས་སེམས་ཅན་ཐམས་

༄༅། །ཅད་ཀྱི་དོན་འབད་མེད་ལྷུན་གྲུབ་ཏུ་འབྱུང་བར་བྱིན་གྱིས་བརླབ་ཏུ་གསོལ༔ ཞེས་གསོལ་བ་དྲག་ཏུ་བཏབ་པས༔ བླ་མ་ཡབ་ཡུམ་གྱི་སྦྱོར་མཚམས་དང་དཔྲལ་བའི་ཨོཾ་ལས་འོད་སྣང་
དཀར་པོ་དང༔ བྱང་སེམས་དཀར་པོའི་རྒྱུན་དཔག་ཏུ་མེད་པ་བྱུང༔ རང་གི་དཔྲལ་བར་ཐིམ་པས༔ ལུས་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག༔ རང་
ལུས་འོད་སྣང་དང་བྱང་སེམས་དཀར་བོས་ལྟེམ་གྱིས་གང༔ བླ་མ་ཡབ་ཡུམ་གྱི་སྐུ་རྡོ་རྗེ་དང༔ རང་གི་ལུས་དབྱེར་མི་ཕྱེད་པར་བསམ༔ བླ་མ་ཡབ་ཡུམ་གྱི་སྦྱོར་མཚམས་དང་
མགྲིན་པའི་ཨཱ༔ལས་འོད་སྣང་དམར་པོ་དང་བྱང་སེམས་དམར་པོའི་ཚོགས་དཔག་ཏུ་མེད་པ་བྱུང༔ རང་གི་ལྕེ་ཐོག་ཏུ་བབ་སྟེ་མགྲིན་པར་ཐིམ་པས་ངག་གི་སྒོ་ནས་བསགས་པའི་
སྒྲིབ་གཉིས་བག་ཆགས་དང་བཅས་པ་དག༔ རང་ལུས་འོད་སྣང་དང་བཅས་པ་བྱང་སེམས་དམར་པོས་ལྟེམ་གྱིས་གང༔ བླ་མ་ཡབ་ཡུམ་གྱི་གསུང་རྡོ་རྗེའི་ངོ་བོ་དང༔ རང་གི་

ངག་དབྱེར་མི་ཕྱེད་པར་གྱུར་པར་བསམ༔ བླ་མ་ཡབ་ཡུམ་གྱི་སྦྱོར་མཚམས་དང་ཐུགས་ཀའི་ཧཱུྃ་མཐིང་ག་ལས༔ འོད་སྣང་མཐིང་ཀ་དང་བྱང་སེམས་མཐིང་ཀའི་ཚོགས་དཔག་ཏུ་མེད་པ་བྱུང༔
རང་གི་སྙིང་ཀར་ཐིམ་པས༔ ཡིད་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག༔ རང་ལུས་འོད་སྣང་དང་བྱང་སེམས་དཀར་པོས་ལྟེམ་གྱིས་གང༔ བླ་
མ་ཡབ་ཡུམ་གྱི་ཐུགས་རྡོ་རྗེའི་ངོ་བོ་དང༔ རང་གི་ཡིད་དབྱེར་མི་ཕྱེད་པར་བསམ༔ སླར་ཡང་བླ་མ་ཡབ་ཡུམ་འོད་དང་འོད་ཟེར་གྱི་རྣམ་པར་ལྟེམ་གྱིས་ཞུ་ནས༔ རང་གི་ཚངས་
པའི་བུ་གར་ཐིམ་པས༔ རང་གི་ལུས་ངག་ཡིད་གསུམ་དང་བླ་མ་ཡབ་ཡུམ་གྱི་སྐུ་གསུང་ཐུགས་དབྱེར་མེད་ཅིང་ཐ་མི་དད་པའི་ངང་ལ་མཉམ་པར་བཞག་པས༔ བྱུང་ཚོར་གྱི་རྣམ་པར་རྟོག་པ་ལེགས་
ཉེས་ཅི་ཤར་ཡང༔ དེ་ཉིད་ཀྱི་ངོ་བོ་ལ་བཅོས་སླད་མེད་པར་བཞག་པས་ཁ་དོག་དབྱིབས་སོགས་གང་དུ་ཡང་མ་གྲུབ་བས༔ འདི་ཞེས་ཚིག་ཏུ་སྨྲ་རྒྱུའམ༔ ཡིད་ཡུལ་དུ་བྱ་རྒྱུ་སྤུ་ཙམ་ཡང་མེད་ཅིང་༔ ཡེངས་མ་ལམ་མ་ཡིན་པའི་དེ་ཉིད་ཀྱི་རང་བཞིན་གསལ་ལེ་ཧྲིལ་གྱིས་

༄༅། །ཆམ་མེ་བ་འདྲ་བ་ཞིག་སྣང་བ་དེ་ཀ་སེམས་ཀྱི་ངོ་པོ་ཡིན་པས༔ ཤེས་བཞིན་པའི་ངང་ལ་དལ་ཅིག་མཉམ་པར་བཞག་ལ༔ སླར་ཡང༔ ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ་ཨཱཿ ཞེས་ཅི་
མང་བཟླས་ཞིང༔ དངོས་གཞི་ནི། རང་སྣང་ལྷུན་གྱིས་གྲུབ་པའི་དུར་ཁྲོད་རོལ་པའི་གཞལ་ཡས་ཁང་གི་དབའ་ཀློང་འཁྲུག་པའི་དབུས་སུ༔ པད་ཉི་བམ་ཆེན་བརྩེགས་པའི་སྟེང་དུ་རང་ཉིད་ཆོས་
སྐུ་ཡེ་ཤེས་ཀྱི་ཌཱཀྐི་མ་སྐུ་མདོག་མཐིང་ནག་སྒེག་བཞད་འཛུམ་པའི་མདངས་ལྡན༔ ཐུགས་རྗེའི་སྤྱན་གསུམ་ཆགས་པའི་ཉམས་ཅན་མཆེ་བ་མྱུ་གུ་ལྟར་གཙིགས་པས༔ དབུ་སྐྲ་བྱེད་
བཅིངས་ཅུང་ཟད་ཐུར་དུ་གྲོལ་བའི་རྣ་ལྟག་གཡས་ན་ཆོས་སྐུ་རྟོག་མེད་ཕག་ཞལ་གྱིས་མཚན་པ༔ ཕྱག་གཉིས་གྲི་ཐོད་འཛིན་པས་ཡབ་ལ་འཁྱུད་ཅིང༔ ཞབས་གཉིས་འདོར་ཐབས་བདེ་
སྟོང་གི་གར་ཉམས་དང་ལྡན་པའི་པང་དུ༔ ཐབས་བདེ་བ་ཆེན་པོའི་རང་གཟུགས་བླ་མ་ཧེ་རུ་ཀ་དབང་གི་འོད་ཅན༔ ཆགས་ཚུལ་གར་གྱི་ཉམས་དགུ་དང་ལྡན་པ༔ ཕྱག་གཉིས་ཀྱིས་གྲི་

ཐོད་འཛིན་པས་ཡུམ་ལ་འཁྱུད་ཅིང༔ སྤྱི་གཙུག་ན་རྟ་མགོ་ལྗང་ཞུར་དྲག་ཏུ་འཚེར་བ༔ ཞབས་གཡས་བརྐྱང་ཞིང་གཡོན་ཡུམ་གྱི་རྐེད་པ་ལ་འཁྲིལ་བ༔ གཉིས་ཀའང་ཡེ་ཤེས་ཀྱི་སྒྱུ་མའི་
སྐུ་ཅན༔ བདེ་སྟོང་གཉིས་མེད་ཀྱི་སྦྱོར་བ་ལ་བརྩོན་པའི་ཕྱག་རྒྱ་དྲུག་དང་དུར་ཁྲོད་ཀྱི་ཆས་བརྒྱད་ཀྱིས་མཛེས་པར་བརྒྱན་པའི་ཡབ་ཡུམ་གཉིས་ཀའང་ཕྱེད་བཞུགས་ཀྱི་རྣམ་པ་ཅན༔ བསྲུབ་
པའི་སྦྱོར་བ་ལ་བརྩོན་པར་བཞེངས་པར་དམིགས་ལ༔ རླུང་བུམ་པ་ཅན་ཅི་མང་འཛིན་པའོ༔ རང་ཉིད་ཌཱཀྐི་ཡབ་ཡུམ་དུ་གསལ་བའི་ངང་ནས༔ སྙིང་མཆོང་གུར་སྨུག་པོ་འཇའ་འོད་འཁྱིལ་བའི་
ནང་དུ༔ ཐིག་ལེ་གཡས་སྐོར་དུ་དཀར་སེར་དམར་ལྗང༔ དབུས་མཐིང་ཀ་ལ་དམིགས་པ་རྩེ་གཅིག་ཏུ་གཏད་དེ༔ སླར་ཡང་རླུང་བུམ་ཅན་དང་ལྷན་ཅིག་ཏུ༔ གསང་བའི་གནས་ཀྱི་སྦྱོར་བ་བ་མཉམ་པར་འཇོག་ཅིང་བསྒོམས་པས༔ ཕྱི་
་ལ་མཉམ་པར་བཞག་བས༔ རྟགས་བཅུའི་དུ་བ་འཇའ་ཚོན་ལ་སོགས་པ་ངེས་པར་མཐོང་བར་འགྱུར་ཞིང༔ རྩ་བཟང་བ་རྣམས་ལ་ལྷ་

༄༅། །ཡི་སྐུ་ཡང་མཐོང་བའོ༔ སླར་ཡང་སྙིང་ནང་འཇའ་འོད་འཁྱིལ་པའི་གུར་ནང་དུ༔ མ་ཧཱ་གུ་རུ་ཡབ་ཡུམ་དེའི་ཐུགས་ཀར་ཐིག་ལེ་ལྔ་ལྡན་རླུང་དང་ལྷན་ཅིག་ཏུ་མཉམ་པར་བཞག་པས་
ལུས་ཕྱི་ནང་དབྱེར་མེད་འོད་སྣང་ཟེར༔ ཀུན་ནས་འགྲོ་བཞིན་པ་དང་བཟླས་པ་ཅུང་ཟད་བྱ་ཞིང༔ དེའི་བང་ནས་རང་གི་གདོང་གི་སྣ་རྩེའི་ཐད་དུ༔ ཐིག་ལེ་མཐིང་ཀ་ལ་འོད་ལྔ་མུ་ཁྱུད་ལྔའི་ར་བས་བསྐོར་བ་ལ༔ མ་ཡེངས་པར་ཡིད་དང་།
དམིགས་པ་རྩེ་གཅིག་ཏུ་གཏད༔ ཅིང་བཞག༔ དེ་ནས་བར་ལ་སོར་བཅུ་གཉིས་སམ༔ བཅུ་དྲུག་གི་ནམ་མཁའ་ལ་མཉམ་པར་ཡུན་རིང་འཇོག་ཅིང༔ སླར་སྨིན་མཚམས་ལ་ཐིམ་པས༔ སྙིང་
ནང་གི་བླ་མ་ཡབ་ཡུམ་གྱི་ཐུགས་ཀའི་ཐིག་ལེ་ལྔ་ལྡན་དང་དབྱེར་མེད་དུ་འདྲེས་པ་ལ་མཉམ་པར་འཇོག་པའོ མཐརབླ་མ་ཡབ་ཡུམ་འོད་དུ་ཞུ་ནས༔ སྙིང་མཆོང་གུར་སྨུག་པོ་ལ་ཐིམ༔ དེ་ཡང་འོད་དུ་
ཞུ་ནས་རང་ཉིད་ཌཱཀྐི་ཡབ་ཡུམ་ལ་ཐིམ༔ དེ་གཉིས་འཇའ་འོད་དུ་འབར༔ ཡབ་རྟ་མགྲིན་ཀྱང་འོད་དུ་ཞུ་ནས་ཡུམ་གྱི་མཁའ་གསང་ལ་ཐིམ་པས༔ འོད་ཀུན་འབར་ཞིང༔ དེ་ཡང་

རླུང་དང་ལྷན་ཅིག་མཉམ་པར་བཞག་པས༔ ཡུམ་གྱི་ཞབས་མཐིལ་ནས་ལྟེ་བའི་བར་འོད་སྣང་དུ་ཞུ༔ དེ་ཡང་ཐུགས་ཀའི་བར་འོད་སྣང་དུ་ཞུ༔ དེ་ནས་ཡང་མགྲིན་པ་དང་སྤྱི་བོའི་བར་འོད་སྣང་དུ་ཞུ་ནས༔
འོད་ཀྱི་ཕུང་པོ་དེ་ཉིད་ཀྱང༔ རླུང་དང་མཉམ་དུ་བསྒོམས་བ་དེ་དག་ཀྱང་ཀུན་ལ་འགྲེ་བར་བྱའོ༔ སླར་ཡང་འོད་ཕུང་དེ་ཉིད་སྐད་ཅིག་གིས་རང་ཉིད་ཡེ་ཤེས་ཌཱཀྐི་ཡབ་ཡུམ་དུ་གསལ་བའི་ངང་ནས༔ སྙིང་
ནང་འོད་འཁྱིལ་བའི་ནང་དུ་ཐིག་ལེ་ལྔ་ལྡན་གྱི་འོད་མཐིང་ག་ལ་སེམས་མ་ཡེངས་པར་བཞག་སྟེ༔ གཉིད་འོད་གསལ་དུ་འཛིན་བའམ༔ སླར་ཡང་ཐིག་ལེ་ལྔ་ལས་ཡེ་ཤེས་ཀྱི་རང་འོད་ལྔ་ནང་དུ་འཕྲོས་
པའི་མ༔ རང་གི་ཤ་ཁྲག་དྲོད་དང་རྣམ་ཤེས་རྣམས་སྦྱངས༔ ཕྱིར་འཕྲོས་པས་ས་ཆུ་མེ་རླུང་ནམ་མཁའི་ཁམས་རྣམས་སྦྱངས་ཏེ༔ ཐམས་ཅད་ཀྱང་ཆོས་ཀྱི་དབྱིངས་དང༔ མེ་
ལོང་ལྟ་བུ་དང༔ མཉམ་པ་ཉིད་དང༔ སོ་སོར་རྟོགས་པ་དང༔ བྱ་བ་གྲུབ་པའི་ཡེ་ཤེས་ལྔ་རུ་དུས་སྐབས་ཀུན་ཏུ་བྱ་ཞིང༔ ཐོད་པ་འོད་སྣང་འབར་བའི་ནང་དུ་རང་མདོག་གི་ཐིག་ལེའི་དབུས་སུ་བྷུདྨ་

༄༅། །ཧེ་རུ་ཀ་མཐིང་ཀ་ཡབ་ཡུམ༔ ཤར་དུ་བཛྲ་ཧེ་རུ་ཀ་དཀར་པོ་ཡབ་ཡུམ༔ ལྷོར་རཏྣ་ཧེ་རུ་ཀ་སེར་པོ་ཡབ་ཡུམ༔ ནུབ་ཏུ་པདྨ་ཧེ་རུ་ཀ་དམར་པོ་ཡབ་ཡུམ༔ བྱང་དུ་
ཀརྨ་ཧེ་རུ་ཀ་ལྗང་གུ་ཡབ་ཡུམ་སྣས་ཕྱག་གཡས་རྡོ་རྗེ་རྩེ་ལྔ་པ་ནམ་མཁའ་ལ་ཕྱར་ཞིང༔ གཡོན་ཐོད་པ་ཁྲག་གིས་གང་བ་བསྣམས་ནས་ཡུམ་ལ་འཁྱུད་པ༔ ཞབས་གཡས་བསྐུམས་ཤིང་
གཡོན་བརྐྱངས་བའི་འདོར་ཐབས་ཀྱིས་བཞུགས་པའི་པང་དུ༔ ཡུམ་རྣམས་ཀྱིས་རང་རང་གི་གྲི་གུག་ནམ་མཁར་ཕྱར་ཞིང་གཡོན་ཐོད་པ་ཁྲག་གིས་གང་བ་བསྣམས་ནས་ཡབ་ཀྱི་མགུལ་ནས་
འཁྱུད་ཅིང་ཞལ་དུ་སྟོབས་པ༔ སྐུ་ལ་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ༔ ཡབ་ཡུམ་ཕྱེད་བཞུགས་ཀྱི་རྣམ་པ་ཅན་གྱི་སྦྱོར་མཚམས་སུ་སྙོམས་འཇུག་པས༔ བྱང་སེམས་
དཀར་དམར་བདུད་རྩིའི་རྒྱུན་འབྱུང༔ རང་གི་ལུས་ཀྱི་ནང་གང་བར་བསམ་ཞིང༔ སྙིང་ནང་དུ་ཡང་ཀུན་བཟང་རིགས་ལྔའམ་ཐིག་ལེ་ལྔ་ལྡན་འོད་ཟེར་ཀུན་ནས་འཕྲོ་བཞིན་པའི་ངང་ནས་རླུང་དང་ལྷན་ཅིག་ཏུ་མཉམ་པར་འཇོག་པའོ༔

སླར་ཡང་རང་ཉིད་ཌཱཀྐི་ཡབ་ཡུམ་དུ་གསལ་བའི་སྟོང་གསལ་གྱི་ནང་དུ༔ གཡས་རོ་མ་དམར་མོ༔ གཡོན་རྐྱང་མ་དཀར་མོ༔ དབུས་དབུ་མ་སྔོན་མོ༔ སྤྱི་བོ་ནས་གསང་།
གནས་ཀྱི་བར་དུ་ཟུག་ཅིང༔ རོ་རྐྱང་གི་མར་སྣེ་དབུ་མར་ཆུད་པའི་སུམ་མདོར་ཨ་ཤད་ཁ་དོག་དམར་ཞིང་འཚེར་བ༔ གསང་གནས་སུ་ཐིག་ལེ་དམར་པོ་རཾཿགྱིས་མཚན་པ༔ འོག་སྒོའི་
ནང་སོར་གཉིས་ཙམ་དུ་ཐིག་ལེ་ནག་པོ་ཡཾཿགིས་མཚན་པ་བསྒོམས་པའི་ངང་ནས༔ སྣ་བུག་ནས་རླུང་ཅུང་ཟད་དྲག་ལ་ཐུང་བ་རྔུབ་པ༔ རོ་རྐྱང་གཉིས་ཀྱི་ནང་དུ་བརྒྱུད༔ སུམ་མདོར་ཨ་ཤད་ལ་སི་སི་
རིརི་རླུང་ཕོག་པ་དང༔ དུས་མཉམ་དུ༔ འོག་སྒོའི་རླུང་བརྔུབས་པས་ཡཾཿ ལས་རླུང་བསྐྱེད༔ རཾཿལས་མེ་འབར་བས༔ གཏུམ་མོའི་མེ་དེ་ཡང་ཁ་དོག་དམར་པོ༔ རེག་བྱ་ཚ་བ༔ ངོ་བོ་
བདེ་བ༔ རང་བཞིན་གསལ་བ་མཚན་ཉིད་བཞི་དང་ལྡན་པ་འདི་ཉིད༔ དབུ་མའི་ནང་དུ་འབར་ཞིང༔ འཁྱུགས་པའི་རྣམ་པས༔ ལྟེ་བའི་ཌཱཀྐི་ཡབ་ཡུམ་གྱི་སྦྱོར་མཚམས་

༄༅། །སུ་དབུས་ཀྱི་ཧཾཿདཀར་པོ་མགོ་ཐུར་དུ་བསྟན་པ་ལ་ཕོག་པས་བྱང་སེམས་བདུད་རྩིའི་རྒྱུན་དཔག་ཏུ་མེད་པ་བྱུང༔ རང་གི་ཞབས་མཐིལ་ནས་ལྟེ་བའི་བར་དམར་འོད་དང་ཐིག་ལེ་དཀར་
ཞིང་འཚེར་བའི་རྣམ་པས་གང༔ ཡང་ཌཱཀྐི་ཡབ་ཡུམ་རང་གི་སྙིང་ཀར་འཕྲོས༔ འོག་གི་གཏུམ་མོའི་མེས་སྦྱོར་མཚམས་ཀྱི་ཧཾཿཞུ༔ སྙིང་ཀ་མན་ཆདམེ་དང་ཐིག་ལེས་གང༔ མགྲིན་
པ་མན་ཆད་མེ་དང་ཐིག་ལེས་གང༔ ཡང་ཌཱཀྐི་ཡབ་ཡུམ་སྤྱི་བོའི་གཙུག་གིས་ཧཾལ་ཐིམ་པས༔ སླར་ཡང་མེས་ཧཾལ་རེག་པས་བྱང་སེམས་ཆུ་རྒྱུན་ལྟར་བབས༔ ལུས་ཀྱི་ནང་དང་
བ་སྤུའི་བུ་ག་ཐམས་ཅད་ནས་ཡེ་ཤེས་ཀྱི་མེ་འོད་དམར་ཞིང་ཚ་བ་དང༔ བྱང་སེམས་དཀར་ཞིང་འཚེར་བ་འོད་ཟེར་ཀུན་ནས་འཕྲོ་བས་གང་བ་ལ་དམིགས་པ་མ་ཡེངས་པར་གཏད༔ རླུང་དང་ལྷན་ཅིག་ཏུ་
ཡང་བསྒོམས་པས༔ ལུས་བདེ་དྲོད་སྐྱེས་པ་དང༔ མཐར་ལྟེ་བའི་ཨ་ཤད་མཉམ་བར་བཞག་བའོ༔ གསང་ཁྲིད་ལ་དམར་འཛག་དྭངས་མ་ལས༔ ཨ་ཤད་བདེ་དྲོད་ཀྱི་རང་བཞིན་དུ་བསྒོམས་པ་ཡིན༔ ཨ་ཤད་ཀྱི་འོག་ཏུ་རཾཡིག་ལ་རོ་རྐྱང་གི་རླུང་གིས་

དྲག་ཏུ་བསྣུན་པས་ཨ་ཤད་དེ་ཉིད་བདེ་བའི་རང་བཞིན་དུ་དམར་འཁྱིལ་གྱིས་ཅུང་ཟད་ཞུ་ནས་སྟེང་རླུང་མནན་པས་གསང་གནས་རྐང་སོར་གྱི་བར་དམར་ཆིལ་གྱིས་གང་བ་དང་༔ ཡང་དྭངས་མ་ཨ་
ཤད་ལ་རླུང་ཚུར་བསྣུན་པས༔ སྟེང་གི་འཁོར་ལོ་རྣམ་བཞི་དང༔ ལག་སོར་བ་སྤུའི་བུ་ག་ཐམས་ཅད་མ་ལས་ཐོབ་པའི་རཀྟ་མཆོག་གིས་དྭངས་མས་དམར་འོད་ཀྱིས་རྣམ་པས་མེར་གྱིས་
གང་སྟེ༔ ལུས་པདྨ་རཱ་གའི་མདོག་ལྟར་གྱུར་ཅིང༔ བདེ་དྲོད་ཀྱི་རང་བཞིན་ཅན་དུ་བསྒོམས་པ་དང༔ སླར་ཡང་ཐུན་མཚམས་སུ་ཨ་ཤད་ལ་ཡུན་རིང་མཉམ་པར་འཇོག་ཅིང༔ དཀར་ཆ་འབར་འཛག་ནི་སྤྱི་དང་མཐུན་པ་ནས༔ མཛེས་བྱེད་
དབའ་བོའི་ཡིད་སྦྱོར་ནི༔ རང་ཡིད་དུ་འོང་བའི་སྐྱེས་པ་དང་སྙོམས་པར་ཞུགས་བའམ༔ ཡིད་དུ་བྱས་ལ་ཧེ་རུ་ཀར་མོས་ལ༔ བྷོ་ལ་ཀ་ཀོ་ལར་བལྟ་སྟེ་རེ་བྱང་ཤུག་བྱས་ལ༔ སྦྱོར་བསླབ་འགུག་སྤྱོད་བདེ་བའི་གཉམ་གྱི་གནད་བསྐུམ་རྗེས༔ དབབ་བཟློག་ཡང་བྱ་སྟེ༔ དྭངས་
སྙིགས་འབྱེད་པ་འབད་པའི་འཁྲུལ་འཁོར་ནི༔ རྐང་བ་སྐྱིལ་ཀྲུང་རྡོ་རྗེ་ཁུ་ཚུར་བརླ་སྟེང་དུ་བཞག་ལ༔ ཕག་བསྐོར་དྲག་ཏུ་བྱས་ཏེ༔ རྒྱབ་མདུན་རླུང་ཕྱིར་ཤུགས་ཀྱིས་ཕུལ་ལ་མེ་ཐབས་དྲུག་ཅིངས་བྱས་ཏེ༔ རྐེད་པ་གཡས་གཡོན་བསྐོར་ཞིང་དྲི་ཆུ་དོར་བ་ལྟར་བཙིར་ལ་ལྟེ་

༄༅། །འོག་བན་ཚུན་ལ་འཕུར་སུམ་བྱེད༔ ཡང་ཁ་སྦུབས་སུ་བུས་མོ་སྤྲད་ལ་དལ་མོར་ལག་པས་བརྡུང་ཞིང༔ ཡང་ལག་གཉིས་ས་ལ་ཆུན་བཙལ་ནས་རྐང་བ་གཉིས་ཅུང་ཟད་བགྲད༔ རྒྱབ་མདུན་གཉིས་ཀྱི་རླུང་ཕྱི་རོལ་ཏུ་འབུལ་བའོ༔ དེ་རྗེས་གཟུང་འཛིན་
འགྱུར་ཚོགས་ཀྱི་རྣམ་པར་རྟོག་པ་དང་བྲལ་བའི་སེམས་ཉིད་རང་བབས་སུ་ཆལ་ལེ་ངང་བཞགས་གྱིས་སྡོད་པ་ནི་ཞི་གནས༔ དེ་ཉིད་ཀྱི་ངོ་བོ་འདི་ཞེས༔ ཁ་དོག་དབྱིབས་སུ་མ་གྲུབ་ཅིང༔ ཚིག་གིས་བརྗོད་པའི་ཡུལ་ལས་འདས་ཤིང༔ བློ་སེམས་དང་གཉན་པོས་མ་བསླད་ཅིང༔ སྒོམ་
དུ་མེད་པ༔ མེད་བཞིན་དུ་ཐ་མལ་ཡེངས་མ་ལམ་དུ་མ་སོང་བ༔ འཁོར་འདས་ཀྱི་རྩལ་སྣང་མི་འགག་ཅིང༔ སྣང་སྟོང་སོགས་སྲིད་ཞི་རོ་གཅིག་ཏུ་གྱུར་བས༔ རྣམ་པར་མི་རྟོག་དེ་ཡི་ངང་ནས༔ སོར་བཅུ་གཉིས་སམ༔ བཅུ་དྲུག་
གི་བར་སྣང་ལ་མིག་མི་འགུལ་བར་རྩེ་གཅིག་ཏུ་བཞག་པས༔ ལྷག་མཐོང་རྡོ་རྗེ་ལུ་གུ་རྒྱུད་དང༔ ཐིག་ལེ་ཐིག་ཕྲན་འོད་ལྔ་ལ་ཞི་ཁྲོའི་སྐུ་སོགས་དུ་མ་མངོན་སུམ་དུ་མཐོང་བའོ༔ འདི་ཉིད་
དམར་ཁྲིད་གསང་བ་དམ་པ་ཡིན་པས༔ ཀུན་ལ་མི་སྟོན་པའི་བཀའ་རྒྱ་དམ་པའོ༔ ས་མ་ཡ༔ རྒྱ་རྒྱ་རྒྱ༔ བཀའ་རྒྱ༔ དམ་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ སྤྲ་ཁྲིད་ལམ་འབྲིང་པོའི་ཚུལ་གྱི་ཉེ་བར་བཞག་པ་འདི་ཉིད༔ སྔར་གདུལ་བྱ་བློ་དམན་པ་ལ་

ཕན་པའི་དོན་དུ་ཟིན་བྲིས་སུ་བྱས་བ་ལས ཕྱི་དུས་གནད་དང་བསྟུན་ནས་བུ་ཡིག་ལ་ཇི་ལྟ་བ་བཞིན༔ ཐུབ་བསྟན་རྡོ་རྗེ་བྲག་ཏུ་ལེགས་པར་བབ་པའོ༔ མངྒ་ལམ༔

༄༅། །པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་ལས༔ བརྒྱུད་པའི་གསོལ་འདེབས་
བྱིན་རླབས་སྤྲིན་ཕུང་བཞུགས།

༄༅། །ཨེ་མ་ཧོ། ཀ་དག་སྤྲོས་བྲལ་ཆོས་སྐུའི་ཕོ་བྲང་ན། །ནང་གསལ་སྐུ་གསུམ་ཀུན་བཟང་ཡབ་ཡུམ་སོགས། །ཆོས་སྐུའི་སྟོན་འཁོར་དཔག་ཏུ་མེད་པ་ལ། །གསོལ་
བ་འདེབས་སོ་མཆོག་ཐུན་དངོས་གྲུབ་སྩོལ། །རང་བཞིན་ལྷུན་འགྲུབ་འགག་མེད་གདངས་ཆེན་ལས། །ཡོངས་ཤར་ལོངས་སྤྱོད་རྫོགས་སྐུ་སྟོང་གསལ་ལྷ། །སྟོན་འཁོར་བསམ་གྱིས་མི་
ཁྱབ་བགྲང་ཡས་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །རང་བཞིན་སྤྲུལ་སྐུའི་ཞིང་དང་དེར་མཆེད་པའི། །གང་འདུལ་ཞིང་ཁམས་རབ་འབྱམས་རྒྱ་མཚོ་ན། །
བཞུགས་པའི་རྒྱལ་བ་རྒྱ་མཚོའི་སྟོན་འཁོར་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །རིགས་བརྒྱ་རིགས་ལྔ་རིགས་གསུམ་སྤྱི་དྲིལ་གཟུགས། །དྲུག་པ་རྡོ་རྗེ་

༄༅། །འཆང་ཆེན་རྡོ་རྗེ་སེམས། །དབྱེར་མེད་ལྟ་བུ་དགའ་རབ་རྡོ་རྗེ་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །སྐུ་གསུམ་སྟོན་པ་གང་ལ་གང་འདུལ་སྐུར། །།
སྒྱུ་འཕྲུལ་གར་བསྒྱུར་རྫོགས་པ་ཆེན་པོ་ཡི། །སྟོན་པ་བཅུ་གཉིས་འཁོར་དང་ཡང་འཁོར་བཅས། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །འཇམ་དབྱངས་ཕྱག་ན་རྡོ་
རྗེ་པདྨ་འཛིན། །ཨུ་པ་རཱ་ཛ་འབྱོར་བའི་དབང་པོ་སོགས། །རོ་ལངས་བདེ་བ་རྡོ་རྗེ་བཞད་རྩལ་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །རིགས་ཅན་གྲྭ་མ་ལྔ་
དང་རྒྱལ་པོ་ཛ། །ཀུ་ཀུ་རཱ་ཛ་ཨིནྡྲ་བོ་དྷི་སོགས། །སྒེག་རྡོར་བུདྡྷ་གུ་ཧྱ་བི་མ་ལར། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །རིམ་དགུ་ཐེག་པའི་མངའ་བདག་ཨོ་
རྒྱན་རྗེ། །རྒྱལ་ཡུམ་མཚོ་རྒྱལ་ལོ་ཆེན་བཻ་རོའི་ཞབས། །པྲཛྙཱ་རསྨི་རྒྱལ་སྲས་རྣམ་གཉིས་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །ཆོས་དབྱིངས་རང་གྲོལ་།

ཆེ་མཆོག་འདུས་པ་རྩལ། །འགྱུར་མེད་རྡོ་རྗེ་ཀུན་བཟང་པདྨ་དབང་། །གྲུབ་པའི་དབང་ཕྱུག་གུ་རུ་འོད་ཟེར་ལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །བརྒྱུད་པ་
དགུ་ལྡན་ཀློང་ཆེན་རབ་འབྱམས་དང་། །དབྱེར་མེད་མཁྱེན་བརྩེའི་འོད་ཟེར་འཇིགས་མེད་གླིང་། །སྨིན་གྲོལ་བཅུད་འཛིན་ཀུན་བཟང་གཞན་ཕན་ལ། །གསོལ་བ་འདེབས་སོ་མཆོག་
ཐུན་དངོས་གྲུབ་སྩོལ། །ཀུན་ཏུ་བཟང་པོ་ཐོད་ཕྲེང་ཡབ་ཡུམ་དང་། །རྩ་གསུམ་འདུས་པ་རབ་འབྱམས་དཀྱིལ་འཁོར་ལྷ། །གནས་གསུམ་མཁའ་འགྲོ་བཀའ་སྲུང་དམ་ཅན་ལ། །གསོལ་
བ་འདེབས་སོ་མཆོག་ཐུན་དངོས་གྲུབ་སྩོལ། །ཕྱི་ལྟར་སྒྲོ་འདོགས་ཀུན་གཅོད་བླ་མ་ལ། །བསྟེན་ནས་བརྗོད་བྱ་བསླབ་པ་རྣམས་གསུམ་དང་། །རྗོད་བྱེད་མདོ་རྒྱུད་ཚིག་ལ་གོམས་བྱས་
ནས ༑ ༑བུམ་དབང་ཐོབ་བྱས་བསྐྱེད་རིམ་སྒོམ་ལ་དབང་། །ལྟ་བ་ཀུན་བཏགས་གཞན་དབང་ཡོངས་གྲུབ་དང་། །གྲུབ་མཐའ་འཁོར་འདས་དབྱེར་མེད་དོན་རྟོགས་ནས། །འདའ་ཀ་འོད་།

༄༅། །ཀྱི་གོང་བུ་སྒྲ་ཡི་འཕོ། །འབྲས་བུ་མཁའ་ཁྱབ་སྤྲུལ་པའི་སྐུ་འགྲུབ་ཤོག །ནང་ལྟར་རང་བྱུང་ཡེ་ཤེས་སྟོན་ནུས་པའི། །བླ་མས་གསང་དབང་ཟབ་མོ་ལ་བརྟེན་ནས། །ངག་གི་སྒྲིབ་
སྦྱང་བདག་བྱིན་བརླབ་པའི་ལམ། །ཕྱི་ནང་གསང་བའི་གཏུམ་མོ་བསྒོམ་པ་དང་། །ལྟ་བ་རང་བྱུང་ཡེ་ཤེས་མངོན་གྱུར་ཞིང་། །གྲུབ་མཐའ་མ་འདྲེས་ཡོངས་རྫོགས་འདའ་ཀ་མར། །དཔེ་ཡི་
འོད་གསལ་བོགས་འདོན་ལམ་བགྲོད་པའི། །ཆ་ལག་རྣམ་པ་གསུམ་ལ་བརྟེན་བྱས་པའི། །འབྲས་བུ་མཁའ་ཁྱབ་རྡོ་རྗེ་གསུང་གྲུབ་ཤོག གསང་བ་ལྷན་སྐྱེས་ཡེ་ཤེས་ལམ་སྟོན་པའི། །
བླ་མས་ཤེས་རབ་ཡེ་ཤེས་དབང་བསྐུར་ལ། །བརྟེན་ནས་ཡིད་ཀྱི་དྲི་མ་དག་བྱས་ཤིང་། །གཞན་ལུས་མུ་ཏྲ་བརྟེན་ལ་དབང་བྱས་ནས། །ལྟ་བ་ལྷན་ཅིག་སྐྱེས་པའི་ཡེ་ཤེས་དང་། །གྲུབ་།
མཐའ་བདེ་སྟོང་ཟུང་འཇུག་འདའ་ཀ་མར། །དོན་གྱི་རྡོར་སེམས་འབྲས་བུ་མཁའ་ཁྱབ་ཀྱི། །འགྱུར་མེད་ཐུགས་ཀྱི་རྡོ་རྗེ་འགྲུབ་པར་ཤོག །མཐར་ཐུག་དབང་བཞིའི་དེ་ཉིད་སྟོན་ནུས་

པའི། །བླ་མས་ཚིག་དབང་བསྐུར་ནས་སྒོ་གསུམ་གྱི། །དྲི་མ་ཀུན་སྦྱངས་གནས་ལུགས་ཕྱག་ཆེན་དང་། །ཐོད་བརྒལ་སྟོང་པ་རིག་པའི་སྙིང་པོ་ཅན། །ཉམས་སུ་ལེན་པར་དབང་བྱས་ལྟ་བ་ཡང་། །ཤིན་
ཏུ་རྣམ་པར་དག་པའི་ཡེ་ཤེས་དང་། །གྲུབ་མཐའ་བསམ་གྱིས་མི་ཁྱབ་ཟུང་འཇུག་ལ། །འདའ་ཀར་གསང་ཆེན་མ་ཧཱ་མུ་དྲའི་ལམ། །འབྲས་བུ་མཁའ་ཁྱབ་ངོ་བོ་ཉིད་ཀྱི་སྐུ། །མཆོག་ཏུ་མི་
འགྱུར་སྟོང་གཟུགས་ཕྱག་རྒྱ་ཆེ། །ཡེ་ཤེས་རླུང་དང་རིག་པར་གྲུབ་པའི་སྐུ། །མཚན་དཔེས་སྤྲས་པ་རང་སྣང་བཞིན་ལག་ཅན། །ཁ་སྦྱོར་ཡན་ལག་བདུན་ལྡན་གདོད་མ་ནས། །ལྷུན་
གྱིས་གྲུབ་པའི་བདེ་ཆེན་ལྷན་སྐྱེས་ཀྱི། །ཡེ་ཤེས་སྐུ་མཆོག་མངོན་དུ་འགྱུར་བར་ཤོག མདོར་ན་བསྟན་པ་སྣོད་ཀྱི་འཇིག་རྟེན་ཁམས། །བདེ་ཆེན་པདྨ་བཀོད་དུ་འཆར་བ་དང་། །ནང་བཅུད་
འཇིག་རྟེན་བདུན་གྱིས་གནས་རིགས་ཀུན། །རྩ་གསུམ་ཞི་ཁྲོའི་དམ་དུ་ལྷུན་རྫོགས་ཤིང་། །སྒྲ་གྲགས་གསུངས་དང་དྲན་རྟོགས་ཐུགས་རྡོ་རྗེར། །སྨིན་ནས་སྲིད་ཁམས་འགྲོ་རྣམས་ཕྱམ་

༄༅། །གཅིག་ཏུ། །རིག་འཛིན་པདྨའི་གསང་གསུམ་རྡོ་རྗེའི་སྐུར། །མངོན་འཚང་རྒྱས་ནས་མ་གྱུར་འགྲོ་བའི་ཁམས། །མ་ཟད་དེ་སྲིད་འགྲོ་དོན་མཐའ་ཡས་ཤོག །
ཅེས་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་བརྒྱུད་པའི་གསོལ་འདེབས་བྱིན་རླབས་སྤྲིན་ཕུང་འདི་ཉིད་ལོ་ཆེན་བཻ་རོའི་ཐུགས་ཀྱི་འོད་ཟེར་ག་ཉེར་ཆེན་པྲཛྙཱ་རསྨིས་བསྟན་འཛིན་དུ་རློམ་པ་འཇིགས་མེད་ཕྲིན་ལས་འོད་ཟེར་དཔལ་འབར་དུ་འབོད་པས་སྦྲེལ་བའི་ཡི་གེ་པ་ནི་རང་སློབ་
བློ་གྲོས་བཟང་བོས་བགྱིས་པའི་དགེ་བས་བསྟན་འགྲོ་ཡོངས་ལ་སྨིན་པའི་རྒྱུར་གྱུར་ཅིག་གུ དགེའོ། །དགེའོ། །དགེའོ། །

༄༅། །གྲོལ་ཏིག་དགོངས་པ་རང་གྲོལ་གྱི་ཆོས་སྡེ། ཞི་ཁྲོའི་བསྐྱེད་རྫོགས་ཀྱི་ཕྲིན་ལས་ཁྲིགས་སུ་བསྡེབས་པ་འོད་གསལ་སྙིང་བོ་ཞེས་བྱ་བ་བཞུགས་སོ། །

༄༅།  །ཞི་ཁྲོའི་བསྐྱེད་རྫོགས་ལམ་འབྲས་སྙིང་པོའི་ཕྲིན་ལས་ཁྲིགས་སུ་བསྡེབས་བ་འོད་གསལ་སྙིང་བོ་ཞེས་བྱ་བ། བཅོམ་ལྡན་འདས་དབལ་གདོད་མའི་མགོན་པོ་ལ་ཕྱག་འཚལ་ལོ། །བླ་མ་ཀུན་བཟང་རིག་རྩལ་ཞི་ཁྲོའི་ལྷར། །གཉིས་སུ་མེད་པའི་གུས་པས་རབ་
བཏུད་ནས། །བསྐྱེད་རྫོགས་ལམ་ལས་འབྲས་བུའི་མཆོག་ཐོབ་ཕྱིར། །ཕྲིན་ལས་འོད་གསལ་སྙིང་བོའི་རྒྱུད་མང་ལེན། འདི་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་ནི། བདག་གི་རྣལ་འབྱོར་ཙམ་ལ་རྡོ་རྗེ་ལུས་ཀྱི་དཀྱིལ་འཁོར་ལས་རྟེན་བཤམ་གཞན་མི་
དགོས་ཀྱང་། དབང་སྒྲུབ་སོགས་ཀྱི་སྐབས་མདུན་བསྐྱེད་ཀྱི་རྟེན་དུ་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་སྒོ་རྫོགས་དབུས་སུ་ལྷ་མཚན་རྡོ་རྗེ་རྩེ་ལྔ་བྲིས་པའམ། སྒྲུབ་པའི་མཎྜལ་ཚོམ་བུ་དང་བཅས་བའི་སྟེང་དུ་བུམ་པ། གསང་རྫས། སིནྡྷ་རའི་དཀྱིལ་འཁོར། རྡོ་རྗེ་སེམས་
དཔའི་མེ་ལོང་རྣམས་བཤམས་བའི་མདུན་དུ་སྨན་རཀ་གཏོར་ཚོགས། མཐའ་སྐོར་མཆོད་པའི་བྱེ་བྲག་སོགས་དགོས་པའི་ཡོ་བྱད་ཐམས་ཅད་འདུ་བྱས་ནས། ཆོ་གའི་སྦྱོར་བ་དངོས་ལ། སྐྱབས་སེམས་ཚོགས་བསགས་བགེགས་བསྐྲད་ཅིང་། སྲུང་འཁོར་བྱིན་དབབ་མཆོད་བ་བརླབ། །

༄༅། །ཅེས་བདུན་ལས། དང་པོ་ནི། རང་གི་ཕུང་ཁམས་སྐྱེ་མཆེད་ཐམས་ཅད་ཞི་ཁྲོ་རབ་འབྱམས་སྒྱུ་འཕྲུལ་དྲྭ་བའི་དཀྱིལ་འཁོར་ཆེན་པོར་ལྷུན་གྱིས་གྲུབ་པའི་སྙིང་གའི་འོད་ཀྱི་
རོལ་པ་ཆེན་པོས་ཕྱོགས་བཅུ་དུས་བཞིའི་སྐྱབས་ཡུལ་ཐམས་ཅད་མདུན་གྱི་ནམ་མཁར་མངོན་སུམ་དུ་སད་པར་གྱུར་བའི་སྤྱན་སྔར། ཧཱུྃ། སྐྱེ་མེད་དོན་དམ་སངས་རྒྱས་ལ༔ འགག་མེད་
རྒྱུ བདེན་གཉིས་དམ་པའི་ཆོས༔ ཐུགས་རྗེ་རིག་གྲོལ་དགེ་འདུན་ལ༔ བདག་དང་འགྲོ་དྲུག་སྐྱབས་སུ་མཆི༔ ལན་གསུམ། གཉིས་པ་ནི། ནམ་མཁའ་མཉམ་པའི་སེམས་ཅན་རྣམས༔ ཡེ་ནས་
སངས་རྒྱས་ཞིང་སྐུ་ཡིན༔ ལོག་རྟོག་འཁྲུལ་པས་སེམས་ཅན་འཁྱམས༔ སྐུ་ཞིང་ཤེས་པར་སེམས་བསྐྱེད་དོ༔ ལན་གསུམ། གསུམ་པ་ནི། ཧོ༔ ཀུན་གསལ་འགག་མེད་བདེ་ཆེན་ཞིང་

ཁམས་སུ༔ ཀུན་རིག་རྒྱལ་པོ་འོད་ལྔའི་སངས་རྒྱས་གཤེགས༔ རང་ཤར་ཆོས་དབྱིངས་མཁའ་ཀློང་ཡངས་པ་རུ༔ འགྱུར་མེད་སྐྱེ་ཤི་མེད་པར་བཞུགས་སུ་གསོལ༔ རང་བྱུང་
ཡེ་ཤེས་མཁའ་ལ་ཀུན་ནས་འཕྲོ༔ རིག་མདངས་ལུ་གུ་རྒྱུད་ཀྱི་མཇལ་ཕྱག་འཚལ༔ བླ་མེད་བདེ་སྟོང་མཆོག་གི་མཆོད་པའི་ཚོགས༔ ཆོས་ཉིད་མངོན་སུམ་དོན་གྱི་མཆོད་
པ་འབུལ༔ བློས་བྱས་བདེན་འཛིན་སྒོ་གསུམ་སྡིག་སྒྲིབ་ཀུན༔ བློ་འདས་ཚད་མེད་གོང་འཕེལ་ཀློང་དུ་བཤགས༔ རིག་པ་འོད་ལྔ་མ་འདྲེས་སོ་སོར་གསལ༔ མི་འཕོ་ཚད་དུ་
འཕེལ་ལ་རྗེས་ཡི་རང༔ ཆོས་ཀུན་རྣམ་གྲོལ་འཁྲུལ་ཟད་ཆོས་ཉིད་ཀྱི༔ རྟག་པར་རྒྱ་ཆེན་ཞིང་ཁམས་ཆོས་འཁོར་བསྐོར༔ ཀུན་ནས་མི་གཡོ་མི་འཕོ་བརྟན་པའི་དཔལ༔ སྐྱེ་ཤི་
མེད་པ་རྡོ་རྗེ་སེམས་དཔའ་ཉིད༔ བློ་འདས་ཀུན་བཟང་ཞིང་དུ་བསྔོ་བར་བགྱི༔ ཛཿཧཱུྃ་བྃ་ཧོཿ ཚོགས་ཞིང་རྣམས་རང་ལ་ཐིམ། བཞི་བ་ནི། རང་ཉིད་སྐད་ཅིག་གིས་རྡོ་རྗེ་ཧེ་རུ་

༄༅། །ཀའི་སྐུར་གྱུར། སྔོན་གཏོར། རྃ་ཡྃ་ཁྃ་གིས་བསང་སྦྱང་། ༀ་ཨཱཿཧཱུྃ་གིས་བརླབས། ཨ་ཀཱ་རོས་བསྔོ། ཧཱུཾ་ཧཱི༔ ལྷུན་གྱིས་གྲུབ་པའི་རིག་པ་ལ༔ ལྷ་དང་འདྲེ་བགེགས་
མིང་ཙམ་མེད༔ ཀུན་ཏུ་གསལ་བའི་ཡེ་ཤེས་ཀྱི༔ འོད་ཀྱིས་མ་རིག་མུན་པ་བཅོམ༔ བཀའ་ནི་ཀུན་བཟང་དོན་གྱི་བཀའ ལོག་རྟོག་འཁྲུལ་པ་ཕྱིར་དེངས་ཤིག༔ ཧཱུྃ་ཧཱུྃ་ཕཊ་ཕཊ༔
ཅེས་དང་སུམྦྷ་སོགས་བརྗོད་པས་བསྐྲད། ལྔ་པ་ནི། ཧཱུྃ་ཧྲཱིཿ འཁོར་བ་མིང་ཙམ་མེད་པ་ལ༔ མྱ་ངན་འདས་པས་ཀུན་ཏུ་ཁྱབ༔ ཡེ་ཤེས་ཀུན་ཁྱབ་ཞིང་ཁམས་སུ༔ འཁྲུལ་རྟོག་བག་ཆགས་སྲུང་
མཚམས་བཅད༔ བཛྲ་རཀྵ་རཀྵཿ དྲུག་པ་ནི། ཧཱུྃ་ཧྲཱིཿ གདོད་ནས་ལྷུན་གྲུབ་སྐུ་གསུང་ཐུགས༔ བྱིན་རླབས་ཡེ་ཤེས་རྨད་པོ་ཆེ༔ སྤྲོ་བསྡུ་མེད་པའི་ངང་ཉིད་ལས༔ ལྷམ་མེ་ལྷན་ནེར་
བྱིན་ཆེན་ཕོབ༔ ཨོཾ་ཨཱཿ ཧཱུྃ་ཧྲཱིཿབོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ བཛྲ་ཛྙཱ་ན་ཨཱ་བེ་ཤ་ཡ་ཨ་ཨཱཿ བདུན་པ་ནི། རྃ་ཡྃ་ཁྃ༔ དབྱིངས་རིག་དབྱེར་མེད་མེ་

རླུང་ཆུས༔ མཆོད་རྫས་གཟུང་འཛིན་བསྲེགས་གཏོར་སྦྱངས༔ སྐུ་གསུང་ཐུགས་ཀྱི་ཡེ་ཤེས་སྤྲིན༔ མཆོད་པའི་ཕྱག་རྒྱ་ཆེན་པོར་རྫོགས༔ ཨོཾ་བཛྲ་པུཥྤེ་ནས་ཤཔྡ་སརྦ་པཱུ་ཛ་ཨཱཿཧཱུྃ༔ ཨོ་
སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཨཱཿཧཱུྃ༔ ལན་གསུམ། གཉིས་པ་དངོས་གཞི་ལ། ལྷ་བསྐྱེད་སྤྱན་དྲངས་བཞུགས་སུ་གསོལ། །ཕྱག་འཚལ་མཆོད་བསྟོད་བཟླས་པ་བྱ། །ཞེས་བདུན་ལས། དང་པོ་ནི། འཁོར་འདས་ཀྱི་ཆོས་ཐམས་ཅད་གདོད་ནས་
རྣམ་པར་དག་པ་རིག་སྟོང་དོན་གྱི་ཀུན་ཏུ་བཟང་པོ་ནང་གསལ་ཐིམ་ལ་མ་རྨུགས་བའི་ཡེ་ཤེས་ལས། ལྷུན་གྲུབ་རིན་པོ་ཆེའི་སྣང་བ་འགག་པ་མེད་པར་རང་ཤར་བའི་ཚུལ་གྱིས་གཞི་ལུས་ཀུན་བཟང་ཡབ་ཡུམ་དུ་གསལ་བའི་ཐུགས་ཆོས་དབྱིངས་ཁྱབ་བརྡལ་འོད་ལྔའི་ཀློང་དུ་རང་རིག་རྡོ་རྗེ་
སེམས་དཔའི་སྤྱི་བོ་དང་ཐུགས་ཀར། ཤིན་ཏུ་ཕྲ་བའི་ཕུང་ཁམས་སྐྱེ་མཆེད་ཞི་ཁྲོ་རབ་འབྱམས་རྒྱལ་བའི་དཀྱིལ་འཁོར་ཆེན་པོར་རང་བཞིན་ཡོངས་གྲུབ་ཀྱི་ཚུལ་དུ་བཞུགས་པ་ཉིད་གསལ་འདེབས་པའི་ཕྱིར། གཤིས་སྟོང་ཉིད་ཀ་དག་ཁྱབ་བརྡལ་ཆེན་པོའི་ངང་ལས། གདངས་
གསལ་རིག་ལྷུན་གྲུབ་འགག་བ་མེད་པའི་རྩལ་གྱིས་རྟེན་དང་བརྟེན་བར་བཅས་བའི་འཁོར་ལོ་བསྒོམ་བ་ནི། ཨོཾ་ཨཱཿཧཱུྃ༔ འགྱུ་བ་དམིགས་མེད་ནམ་མཁའ་རླུང༔ ཆོས་ཉིད་སྟོང་སྒྲོན་རྒྱ་མཚོ་ས༔ དབྱིངས་

༄༅། །ཆེན་རྣམ་དག་ཀེང་རུས་རི༔ ཡེ་ཤེས་ལྔ་ཡི་མེ་འོད་འབར༔ ལུ་གུ་རྒྱུད་ཀྱི་གཞལ་ཡས་ཁང༔ འཁོར་བའི་སྐྱོན་བྲལ་པདྨའི་སྟེང༔ དབྱིངས་རིག་གཉིས་།
མེད་ཉི་ཟླའི་གདན༔ དུག་ལྔ་རང་བྱུང་རང་གྲོལ་ལྷ༔ དུས་གསུམ་བདེ་གཤེགས་སྐུ་གསུང་ཐུགས༔ ཡོན་ཏན་ཕྲིན་ལས་ཞི་ཁྲོའི་སྐུ༔ མ་བསྐྱེད་ལྷུན་གྱིས་རྫོགས་བའོ༔ ཧཱུྃ། འཁོར་
འདས་ཀུན་གྱི་གཞི་རྟེན་ནི༔ ཐོག་མ་མེད་ཀྱང་མཐའ་དང་ལྡན༔ ཡེ་ནས་ཀ་དག་བརྡལ་བ་ཆེ༔ རང་བཞིན་མི་དམིགས་ལྷུན་གྱིས་གྲུབ༔ མི་དམིགས་མིང་འདོགས་
སྒྱུ ཀུན་བྲལ་ཞིང༔ ཐོག་མའི་མགོན་པོ་ང་ཉིད་དོ༔ ཧཱུྃ། དེ་ལས་གཞི་གནས་ཀུན་ཏུ་བཟང༔ ཡབ་ཡུམ་འཁྲིལ་སྦྱོར་སྐུ་མདོག་དཀར༔ རྡོ་རྗེ་དྲིལ་འཛིན་འཁྱུད་པའི་ཚུལ༔ པདྨ་ཉི་
ཟླའི་གདན་ལ་བཞུགས༔ དེ་ལྟར་གསལ་བའི་ངང་ཉིད་ལས༔ རང་བྱུང་རང་གི་སྙིང་གི་དབུས༔ སངས་རྒྱས་མེས་པོ་འོད་མི་འགྱུར༔ འོད་ཟེར་བཀྲག་མདངས་མེ་རེ་རེཿ འོད་ཕུང་

དཀྱིལ་འཁོར་ཆེན་པོ་ཉིད༔ ཧཱུྃ། རང་རིག་རྣམ་དག་རྡོ་རྗེ་སེམས༔ དཀར་པོ་ཕྱག་ན་རྡོར་དྲིལ་འཛིན༔ ཞི་ཉམས་ཅན་དེའི་དབུ་ཡི་ནང༔ ཀླད་པ་དུང་ཁང་ཕོ་
བྲང་གི༔ དབུས་ཕྱོགས་སེང་ཆེན་ཁྲི་སྟེང་དུ༔ མི་བསྐྱོད་སྔོན་པོ་དབྱིངས་ཕྱུག་མ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རྡོ་རྗེ་དྲིལ་བུ་འཁྲོལ༔ དེ་ཡི་དབུ་
གཙུག་པད་ཉི་ལ༔ ཀུན་བཟང་དཀར་ལ་བཟང་མོ་སྔོ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རྡོ་རྗེ་དྲིལ་བུ་འཁྲོལ༔ གཙོ་བོ་ཡབ་ཡུམ་རྒྱན་དང་བཅས༔ ཤར་
ཕྱོགས་གླང་ཆེན་ཁྲི་སྟེང་དུ༔ རྣམ་པར་སྣང་མཛད་སངས་རྒྱས་སྤྱན༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་འཁོར་ལོ་དྲིལ་བུ་འཁྲོལ༔ ལྷོ་ཕྱོགས་རྟ་མཆོག་
ཁྲི་སྟེང་དུ༔ རིན་ཆེན་འབྱུང་ལྡན་མཱ་མ་ཀཱི༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རིན་ཆེན་དྲིལ་བུ་འཁྲོལ༔ ནུབ་ཕྱོགས་རྨ་བྱའི་ཁྲི་སྟེང་དུ༔ སྣང་བ་མཐའ་

༄༅། །ཡས་གོས་དཀར་མོ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་པདྨ་དྲིལ་བུ་འཁྲོལ༔ བྱང་ཕྱོགས་ཤང་ཤང་ཁྲི་སྟེང་དུ༔ དོན་ཡོད་གྲུབ་པ་དམ་
ཚིག་སྒྲོལ༔ ཡབ་ཡུམ་ཞལ་སྦྱོར་སྐྱིལ་ཀྲུང་བཞུགས༔ ཕྱག་ན་རྒྱ་གྲམ་དྲིལ་བུ་འཁྲོལ༔ ཧཱུཾ། ཤར་ཕྱོགས་ས་སྙིང་སྐུ་མདོག་དཀར༔ པད་ཉི་ཟླ་སྟེང་སྐྱིལ་ཀྲུང་བཞུགས༔ བྱང་ཆུབ་
མྱུ་གུ་དྲིལ་བུ་འཁྲོལ༔ ཞི་ཞིང་སྒེག་པ་རྡོ་རྗེའི་སྐུ༔ ལྷོ་ཕྱོགས་ནམ་སྙིང་སྐུ་མདོག་མཐིང༔ པད་ཉི་ཟླ་སྟེང་སྐྱིལ་ཀྲུང་བཞུགས༔ པདྨའི་སྡོང་བོ་དྲིལ་བུ་འཛིན༔ ཞི་ཞིང་སྒེག་པ་
རྡོ་རྗེའི་སྐུ༔ ནུབ་ཕྱོགས་སྤྱན་གཟིགས་སྐུ་མདོག་དམར༔ པད་ཉི་ཟླ་སྟེང་སྐྱིལ་ཀྲུང་བཞུགས༔ པདྨའི་སྡོང་པོ་དྲིལ་བུ་འཛིན༔ ཞི་ཞིང་སྒེག་པ་རྡོ་རྗེའི་སྐུ༔ བྱང་ཕྱོགས་
ཕྱག་རྡོར་སྐུ་མདོག་ལྗང༔ པད་ཉི་ཟླ་སྟེང་སྐྱིལ་ཀྲུང་བཞུགས༔ རྡོ་རྗེ་དྲིལ་བུ་ཕྱག་ན་འཁྲོལ༔ ཞི་ཞིང་སྒེག་པ་རྡོ་རྗེའི་སྐུ༔ ཤར་ལྷོར་ལཱ་སྱ་དཀར་མོ་ནི༔ པད་ཉི་

ཟླ་སྟེང་ཕྱེད་སྐྱིལ་བཞུགས༔ ཕྱག་ན་མེ་ལོང་དཀུར་བརྟེན་ཞིང༔ སྒེག་པའི་གར་གྱི་རྣམ་འགྱུར་སྟོན༔ ལྷོ་ནུབ་ཕྲེང་བ་མ་སེར་མོ༔ པད་ཉི་ཟླ་སྟེང་ཕྱེད་སྐྱིལ་བཞུགས༔ ཕྱག་
གཉིས་རིན་ཆེན་ཕྲེང་བ་འཛིན༔ རིན་ཆེན་ཚོགས་ཀྱི་རྣམ་པར་སྟོན༔ ནུབ་བྱང་གླུ་མ་དམར་སྐྱ་ནི༔ པད་ཉི་ཟླ་སྟེང་ཕྱེད་སྐྱིལ་བཞུགས༔ ཕྱག་ན་རྡོ་རྗེ་པི་ཝང་འཛིན༔ རྡོ་རྗེ་
གླུ་དབྱངས་ང་རོ་སྒྲོགས༔ བྱང་ཤར་གར་མ་དཀར་མོ་ནི༔ པད་ཉི་ཟླ་སྟེང་ཕྱེད་སྐྱིལ་བཞུགས༔ ཕྱག་ན་རྡོ་རྗེ་རྩེ་ལྔ་བསྣམས༔ རྡོ་རྗེ་གར་གྱིས་རོལ་པར་བྱེད༔ ཧཱུྃ། ཤར་
ཕྱོགས་བྱམས་པ་སྐུ་མདོག་དཀར༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ ཕྱག་གཉིས་ཀླུ་ཤིང་དྲིལ་བུ་འཛིན༔ འགྲོ་བ་མ་ལུས་སྐྱོང་བར་མཛད༔ ལྷོ་ཕྱོགས་སྒྲིབ་
སེལ་སྐུ་མདོག་སེར༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ ཕྱག་གཉིས་པུ་སྟི་དྲིལ་བུ་བསྣམས༔ སེམས་ཅན་མ་ལུས་སྒྲིབ་པ་སྦྱོང༔ ནུབ་ཕྱོགས་ཀུན་བཟང་དམར་སྐྱ་ནི༔

༄༅། །ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ ཕྱག་གཉིས་སྙེ་མ་དྲིལ་བུ་བསྣམས༔ ཀུན་ལ་བརྩེ་བའི་ཐུགས་རྗེ་ཅན༔ བྱང་ཕྱོགས་འཇམ་དཔལ་དམར་སྐྱ་ནི༔ 
ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ ཕྱག་གཉིས་ཨུཏྤལ་དྲིལ་བུ་འཛིན༔ བདེ་གཤེགས་ཀུན་གྱི་དེ་ཉིད་གཟིགས༔ ཤར་ལྷོའི་ཕྱོགས་སུ་བདུག་སྤོས་མ༔ སྔོན་མོ་
ཞབས་གཉིས་གར་སྟབས་འགྱིང༔ ཕྱག་གཉིས་བདུག་སྤོས་བསྣམས་ནས་ནི༔ རྒྱལ་བ་ཞི་ཁྲོའི་དཀྱིལ་འཁོར་མཆོད༔ ལྷོ་ནུབ་ཕྱོགས་སུ་མེ་ཏོག་མ༔ དམར་སེར་ཞབས་
གཉིས་གར་གྱིས་རོལ༔ ཕྱག་གཉིས་མེ་ཏོག་སྣ་ཚོགས་ཀྱིས༔ རྒྱལ་བ་ཞི་ཁྲོ་མཆོད་པར་མཛད༔ ནུབ་བྱང་ཕྱོགས་སུ་མར་མེ་མ༔ དམར་སྐྱ་ཞབས་གཉིས་གར་གྱིས་རོལ༔ ཕྱག་
གཉིས་རྡོ་རྗེ་མར་མེ་ཡིས༔ རྒྱལ་བ་ཞི་ཁྲོ་མཆོད་པར་མཛད༔ བྱང་ཤར་ཕྱོགས་སུ་དྲི་ཆབ་མ༔ ལྗང་གུ་ཞབས་གཉིས་གར་གྱིས་རོལ༔ ཕྱག་གཉིས་རྡོ་རྗེ་དྲི་ཆབ་ཀྱིས༔ རྒྱལ་བ་ཞི་ཁྲོ་

མཆོད་པར་མཛད༔ རིགས་དྲུག་དག་པ་ཐུབ་དྲུག་སྟེ༔ ལྷ་ཡི་ཐུབ་པ་བརྒྱ་བྱིན་ནི༔ དཀར་པོ་ཕྱག་ན་པི་ཝང་བསྣམས༔ ལྷ་མིན་ཐུབ་པ་ཐགས་བཟང་རིས༔ ལྗང་།
གུ་ཕྱག་ན་གོ་མཚོན་བསྣམས༔ མི་ཡི་ཐུབ་པ་ཤཱཀ་ཐུབ་ནི༔ སེར་པོ་འཁར་གསིལ་ལྷུང་བཟེད་བསྣམས༔ བྱོལ་སོང་ཐུབ་པ་རབ་བརྟན་ནི༔ མཐིང་ནག་ཕྱག་ན་པུ་སྟི་བསྣམས༔ ཡི་དྭགས་
ཐུབ་པ་ཁ་འབར་མ༔ དམར་པོ་རིན་ཆེན་སྒྲོམ་བུ་བསྣམས༔ དམྱལ་བའི་ཐུབ་པ་ཆོས་རྒྱལ་ནི༔ ནག་པོ་ཕྱག་ན་མེ་ཆུ་བསྣམས༔ བཅོམ་ལྡན་ཐུབ་པ་དྲུག་པོ་ནི༔ གནས་དྲུག་ཁྱམས་
བཞིར་བརྩེགས་མར་བཞུགས༔ ཤར་སྒོར་རྣམ་རྒྱལ་ལྕགས་ཀྱུ་མ༔ ཡབ་ཡུམ་དཀར་གསལ་གཡོན་བརྐྱང་བཞུགས༔ ཕྱག་ན་ལྕགས་ཀྱུ་དྲིལ་བུ་འཛིན༔ གདུག་
པའི་དགྲ་བགེགས་མ་ལུས་འཇོམས༔ ལྷོ་སྒོར་གཤིན་རྗེ་ཞགས་པ་མ༔ ཡབ་ཡུམ་སེར་བོ་གཡོན་བརྐྱང་བཞུགས༔ ཕྱག་གཉིས་ཞགས་པ་དྲིལ་བུ་འཛིན༔ འཇིག་རྟེན་

༄༅། །གཤིན་རྗེ་མ་ལུས་འཇོམས༔ ནུབ་སྒོར་རྟ་མགྲིན་ལྕགས་སྒྲོག་མ༔ ཡབ་ཡུམ་དམར་པོ་གཡོན་བརྐྱང་བཞུགས༔ ཕྱག་གཉིས་ལྕགས་སྒྲོག་དྲིལ་བུ་འཛིན༔ སྲིད་
པའི་ལྟ་ངན་འདོད་ཆགས་འཇོམས༔ བྱང་སྒོར་བདུད་རྩི་དྲིལ་བུ་མ༔ ཡབ་ཡུམ་ནག་པོ་གཡོན་བརྐྱང་བཞུགས༔ ཕྱག་གཉིས་རྒྱ་གྲམ་དྲིལ་བུ་འཛིན༔ རྣམ་ཤེས་།
བགེགས་ཀུན་འཇོམས་པར་མཛད༔ དེ་ལྟར་ཞི་བ་ཞེ་གཉིས་ནི༔ མ་ལུས་རྒྱན་བཅས་རང་བསལ་བཞུགས༔ ཞི་ཞིང་སྒེག་པའི་ཉམས་ཅན་ནོ༔ ཧཱུྃ། དེ་ལྟར་རང་གི
རིག་རྡོར་སེམས་ཀྱི༔ ཐུགས་ཀྱི་ཙིཏྟའི་གཞལ་ཡས་སུ༔ འཁོར་ལོ་རྩིབས་བཞིའི་ལྟེ་བ་ན༔ དྲེགས་པ་པདྨ་ཉི་ཟླའི་སྟེང༔ ཧཱུྃ། བཅོམ་ལྡན་བཛྲ་ཧེ་རུ་ཀ༔ སྐུ་མདོག་
མཐིང་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞི་བགྲད༔ དབུས་མཐིང་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་འབར་བ་ཡིས༔ རྡོ་རྗེ་རལ་

གྲི་དགྲ་སྟ་དང༔ དྲིལ་བུ་བྷནྡྷ་ཐོང་གཤོལ་འཛིན༔ ཡུམ་མཆོག་བཛྲ་ཀྲོ་ཏཱི་མ༔ གཡས་པས་གྲི་གུག་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབ༔ ཡབ་ཡུམ་ཞལ་
སྦྱོར་རྒྱན་ལྡན་སྐུ༔ ཡང་དག་ཐུགས་ཀྱི་ལྷ་ཚོགས་གསལ༔ ཤར་ཕྱོགས་དྲེགས་པ་པད་ཉིའི་སྟེང༔ བཅོམ་ལྡན་བུདྡྷཧེ་རུ་ཀ༔ སྐུ་མདོག་སྨུག་ནག་འབར་བ་ལ༔ དབུ་གསུམ་
ཕྱག་དྲུག་ཞབས་བཞི་བགྲད༔ དབུས་སྨུག་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་འབར་བ་ཡིས༔ འཁོར་ལོ་དགྲ་སྟ་རལ་གྲི་དང༔ དྲིལ་བུ་ཐོང་གཤོལ་
བྷནྡྷ་བསྣམས༔ ཡུམ་མཆོག་བུདྨ་ཀྲོ་ཏི་མ༔ གཡས་པས་ཁ་ཊི་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབ༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ འཇམ་དཔལ་སྐུ་ཡི་
ལྷ་ཚོགས་གསལ༔ ལྷོ་ཕྱོགས་དྲེགས་པ་པད་ཉིའི་སྟེང༔ བཅོམ་ལྡན་རཏྣ་ཧེ་རུ་ཀ༔ སྐུ་མདོག་སེར་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞི་བགྲད༔ དབུས་

༄༅། །སེར་གཡས་དཀར་གཡོན་དམར་ཞལ༔ གཡས་གཡོན་ཕྱག་དྲུག་འབར་བ་ཡིས༔ རིན་ཆེན་ཁ་ཊྭཱཾ་བེ་ཅོན་དང༔ དྲིལ་བུ་བྷནྡྷ་དགྲ་སྟ་བསྣམས༔ ཡུམ་མཆོག་
རཏྣ་ཀྲོ་ཏི་མ༔ གཡས་པས་རིན་ཆེན་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབ༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ ཆེ་མཆོག་ཡོན་ཏན་ལྷ་ཚོགས་གསལ༔ ནུབ་
ཕྱོགས་དྲེགས་པ་པད་ཉིའི་སྟེང༔ བཅོམ་ལྡན་པདྨ་ཧེ་རུ་ཀ༔ སྐུ་མདོག་དམར་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞི་བགྲད༔ དབུས་དམར་གཡས་
སདཀར་གཡོན་སེར་ཞལ༔ གཡས་གཡོན་ཕྱག་དྲུག་འབར་བ་ཡིས༔ པདྨ་ཁ་ཊྭཱཾ་དབྱུག་ཏོ་དང༔ དྲིལ་བུ་དུང་དམར་རྔེའུ་ཆུང་བསྣམས༔ ཡུམ་མཆོག་པདྨ་ཀྲོ་ཏི་མ༔ གཡས་པས་
པདྨ་ཡབ་ལ་འཁྱུད༔ གཡོན་པས་དུང་དམར་གཙོ་ལ་སྟོབ༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ པདྨ་གསུང་གི་ལྷ་ཚོགས་གསལ༔ བྱང་ཕྱོགས་དྲེགས་པ་པད་ཉིའི་སྟེང༔ བཅོམ་ལྡན་

ཀརྨ་ཧེ་རུ་ཀ༔ སྐུ་མདོག་ལྗང་ནག་འབར་བ་ལ༔ དབུ་གསུམ་ཕྱག་དྲུག་ཞབས་བཞི་བགྲད༔ དབུས་ལྗང་གཡས་དཀར་གཡོན་དམར་ཞལ༔ གཡས་གཡོན་ཕྱག་
དྲུག་འབར་བ་ཡིས༔ རལ་གྲི་ཁ་ཊྭཱཾ་དབྱུག་ཏོ་དང༔ དྲིལ་བུ་བྷནྡྷ་ཐོང་གཤོལ་བསྣམས༔ ཡུམ་མཆོག་ཀརྨ་ཀྲོ་ཏི་མ༔ གཡས་པས་རྒྱ་གྲམ་ཡབ་ལ་འཁྱུད༔ གཡོན་པས་
དུང་དམར་གཙོ་ལ་སྟོབ༔ ཡབ་ཡུམ་ཞལ་སྦྱོར་རྒྱན་ལྡན་སྐུ༔ ཕྲིན་ལས་ཕུར་པའི་ལྷ་ཚོགས་གསལ༔ ཧཱུྃ། ཤར་དུ་གོ་རི་དཀར་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ ཞིང་གི་
དབྱུག་ཏོ་བྷནྡྷ་བསྣམས༔ གཡོན་བརྐྱང་གར་གྱིས་ཀུན་ཏུ་འགྱིང༔ ལྷོ་ན་ཙོ་རི་སེར་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ མདའ་གཞུ་འཛིན་ཅིང་འཕེན་པར་བྱེད༔ གཡོན་བརྐྱང་
གར་གྱིས་ཀུན་ཏུ་འགྱིང༔ ནུབ་ཏུ་པྲ་མོ་དམར་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ ཆུ་སྲིན་རྒྱལ་མཚན་བྷནྡྷ་བསྣམས༔ གཡོན་བརྐྱང་གར་གྱིས་

༄༅། །ཀུན་ཏུ་འགྱིང༔ བྱང་ན་བེ་ཏ་ནག་མོ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ རྡོ་རྗེ་ཞིང་ཆུང་བསྣམས་ནས་ནི༔ གཡོན་བརྐྱང་གར་གྱིས་ཀུན་ཏུ་འགྱིང༔ ཤར་ལྷོ་པུཀ་དམར་
སེར་ནི༔ ཁྲོ་མོའི་ཆ་ལུགས་སྤྱན་གསུམ་མ༔ བྱིས་པའི་རྒྱུ་མ་ཞིང་ཁོག་འཛིན༔ གཡས་བརྐྱང་གར་གྱི་རོལ་པས་བཞུགས༔ ལྷོ་ནུབ་བྷསྨ་ལྗང་ནག་ནི༔ ཁྲོ་མོའི་ཆ་ལུགས་
སྤྱན་གསུམ་མ༔ བྷནྡྷ་ཁྲག་བཀང་རྡོ་རྗེས་དཀྲུགས༔ གཡས་བརྐྱང་གར་གྱི་རོལ་པས་བཞུགས༔ ནུབ་བྱང་སྨེ་ཤ་མཐིང་ནག་ནི༔ ཁྲོ་མོའི་ཆ་ལུགས་སྤྱན་གསུམ་མ༔ རོ་ལངས་
མགོ་ལུས་ཕྲལ་ཞིང་ཟ༔ གཡས་བརྐྱང་གར་གྱི་རོལ་པས་བཞུགས༔ བྱང་ཤར་ཙཎྜ་སེར་སྐྱ་ནི༔ ཁྲོ་མོའི་ཆ་ལུགས་སྤྱན་གསུམ་མ༔ སྙིང་ཆེན་བཟུང་ཞིང་བམ་ཆེན་ཟ༔ གཡས་
བརྐྱང་གར་གྱི་རོལ་པས་བཞུགས༔ ཤར་དུ་སེང་གདོང་སྨུག་ནག་མ༔ ཕྱག་གཉིས་བསྣོལ་ཞིང་མི་རོ་ཟ༔ ཁྲོ་ཞིང་རལ་པ་སྤྲུགས་པར་བྱེད༔ ཧ་ཧའི་གད་རྒྱངས་འབྲུག་

ལྟར་སྒྲོགས༔ ལྷོ་རུ་སྟག་གདོང་དམར་མོ་ནི༔ ཕྱག་གཉིས་བསྣོལ་ཞིང་འབུར་ཚུགས་བལྟ༔ མཆེ་བ་གཙིགས་ཤིང་ཧ་ཧ་སྒྲོགས༔ འཇིགས་པའི་ང་རོ་འབྲུག་སྟོང་ལྡིར༔ ནུབ་
ཏུ་ཝ་གདོང་དམར་མོ་ནི༔ ལག་གཉིས་རྒྱུ་མའི་ཞགས་པ་འདྲེན༔ ཁྲག་ཆེན་ལྡག་ཅིང་ཧ་ཧ་སྒྲོགས༔ རི་དང་རྒྱ་མཚོ་བཅས་པ་གཡོ༔ བྱང་དུ་སྤྱང་གདོང་མཐིང་ནག་མ༔ ལག་།
གཉིས་མི་རོ་ཁ་རུ་འདྲེན༔ སྤྱན་མིག་འབུར་ཚུགས་བགེགས་ལ་གཟིར༔ རི་རབ་སྟོང་ཡང་འཇོམས་པར་བྱེད༔ ཤར་ལྷོར་བྱ་རྒོད་གདོང་ཅན་མ༔ དཀར་སེར་མདོག་ཅན་
ཁྲོས་པའི་གཟུགས༔ ཞིང་ཆེན་ཕྲག་ལ་བཀལ་ནས་ཀྱང༔ ཀེང་རུས་སྒྲ་སྒྲོགས་ལག་ཏུ་འཛིན༔ ལྷོ་ནུབ་ཀངྐའི་གདོང་ཅན་ནི༔ སྐུ་མདོག་དམར་ནག་འཇིགས་པའི་གཟུགས༔ རོ་
ལངས་ཞིང་ཆེན་ཕྲག་ལ་ཁུར༔ ཕཊ་ཀྱི་སྒྲ་སྒྲོགས་ཧཱུྃ་ཧཱུྃ་བརྗོད༔ ནུབ་བྱང་བྱ་རོག་གདོང་ཅན་མ༔ ནག་མོ་སྤྱན་གསུམ་ཧ་ལའི་སྒྲ༔ རལ་གྲི་ཐོགས་ཤིང་གློ་སྙིང་ཟ༔ བྷནྡྷ་

༄༅། །ཁྲག་བཀང་ཞལ་དུ་གསོལ༔ བྱང་ཤར་འུག་པའི་གདོང་ཅན་མ༔ མཐིང་ནག་ཧཱུྃ་ཧཱུྃ་སྒྲ་སྒྲོགས་ཤིང༔ ལྕགས་ཀྱུ་དང་ནི་ཐོད་ཁྲག་འཛིན༔ སྒེག་པའི་གར་གྱིས་
མཁའ་ལྟར་གསལ༔ རྣམ་དག་དབྱིངས་ཀྱི་གདོང་མོ་བརྒྱད༔ ཞལ་གཅིག་ཕྱག་གཉིས་སྤྱན་གསུམ་མ༔ ཞབས་གཉིས་རྡོ་རྗེའི་གར་གྱིས་བཞུགས༔ ཧཱུྃ། ཤར་ཕྱོགས་དབང་
ཕྱུག་མ་བདུན་ནི༔ སྲིན་མོ་དམར་ནག་གཡག་མགོ་མ༔ གཡས་གཡོན་རྡོ་རྗེ་ཐོད་ཁྲག་འཛིན༔ ཚངས་མ་སེར་མོ་སྦྲུལ་མགོ་མ༔ གཡས་གཡོན་པདྨ་གྲི་ཐོད་བསྣམས༔ ལྷ་ཆེན་
སྒྱུ དཀར་ལྗང་གཟིག་མགོ་མ༔ གཡས་གཡོན་རྡོ་རྗེ་ཐོད་ཁྲག་འཛིན༔ རྡོ་རྗེ་དཀར་མོ་ཁུ་བྱུག་མགོ༔ གཡས་གཡོན་ལྕགས་ཀྱུ་ཐོད་ཁྲག་འཛིན༔ གཏོགས་འདོད་སྔོན་མོ་སྲེ་མོའི་མགོ༔
གཡས་གཡོན་འཁོར་ལོ་ཐོད་ཁྲག་འཛིན༔ གཞོན་ནུ་དམར་མོ་དྲེད་མགོ་མ༔ གཡས་གཡོན་མདུང་ཐུང་ཐོད་ཁྲག་འཛིན༔ བརྒྱ་བྱིན་དཀར་མོ་དོམ་མགོ་མ༔ གཡས་གཡོན་རྒྱུ་

ཞགས་བྷནྡྷ་འཛིན༔ ཧཱུྃ། ལྷོ་ཕྱོགས་དབང་ཕྱུག་མ་བདུན་ནི༔ དགའ་བ་སེར་མོ་ཕ་ཝཾ་མགོ༔ གཡས་གཡོན་སྤུ་གྲི་ཐོད་ཁྲག་བསྣམས༔ ཞི་བ་དམར་མོ་ཆུ་སྲིན་མགོ༔ གཡས་
གཡོན་བུམ་པ་བྷནྡྷ་འཛིན༔ བདུད་རྩི་དམར་སེར་སྡིག་པའི་མགོ༔ གཡས་གཡོན་པདྨ་བྷནྡྷ་འཛིན༔ རྡོ་རྗེ་སེར་མོ་ར་མགོ་མ༔ གཡས་གཡོན་ཞགས་པ་བྷནྡྷ་འཛིན༔ ཟླ་བ་དཀར་
མོ་ཁྲ་མགོ་མ༔ གཡས་གཡོན་རྡོ་རྗེ་བྷནྡྷ་འཛིན༔ བེ་ཅོན་ལྗང་ནག་ཝ་མགོ་མ༔ གཡས་གཡོན་དབྱུག་ཏོ་བྷནྡྷ་འཛིན༔ སྲིན་མོ་དམར་མོ་སྟག་མགོ་མ༔ གཡས་གཡོན་རྡོ་རྗེ་
ཐོད་ཁྲག་འཛིན༔ ཧཱུྃ། ནུབ་ཀྱི་དབང་ཕྱུག་མ་བདུན་ནི༔ ཟ་བ་ལྗང་ནག་རྒོད་མགོ་མ༔ གཡས་གཡོན་བེ་ཅོན་བྷནྡྷ་འཛིན༔ དགའ་བ་དམར་མོ་རྟ་མགོ་མ༔ གཡས་
གཡོན་ཁོག་ཆེན་བྷནྡྷ་འཛིན༔ སྟོབས་ཆེན་དཀར་མོ་ཁྱུང་མགོ་མ༔ གཡས་གཡོན་དབྱུག་ཏོ་བྷནྡྷ་འཛིན༔ རྡོ་རྗེ་དམར་མོ་སེང་མགོ་མཿ གཡས་གཡོན་ལྕགས་སྒྲོག་བྷནྡྷ་བསྣམས༔

༄༅། །སྲིན་མོ་དམར་ནག་ཁྱི་མགོ་མ༔ གཡས་གཡོན་སྤུ་གྲི་བྷནྡྷ་འཛིན༔ འདོད་པ་དམར་མོ་པུ་ཤུད་མགོ༔ གཡས་གཡོན་ཕྱག་གིས་མདའ་གཞུ་འགེངས༔ ནོར་
སྲུང་ལྗང་གུ་ཤ་བའི་མགོ༔ གཡས་གཡོན་བུམ་པ་བྷནྡྷ་འཛིན༔ ཧཱུྃ། བྱང་གི་དབང་ཕྱུག་མ་བདུན་ནི༔ རླུང་ལྷ་སྔོན་མོ་སྦྱང་མགོ་མ༔ གཡས་གཡོན་ཐོད་ཁྲག་བྷནྡྷ་འཛིན༔ མི་མོ་
དམར་མོ་སྐྱིན་གྱི་མགོ༔ གཡས་གཡོན་གསལ་ཤིང་བྷནྡྷ་འཛིན༔ ཕག་མོ་ནག་མོ་ཕག་གི་མགོ༔ གཡས་གཡོན་འཆིངས་ཞགས་སྡོམ་པར་བྱེད༔ རྡོ་རྗེ་ལྗང་ནག་སྐྱ་
ཀའི་མགོ༔ གཡས་གཡོན་དྲིལ་བུ་བྷནྡྷ་འཛིན༔ རྡོ་རྗེ་དམར་མོ་ཁྭ་ཏའི་མགོ༔ གཡས་གཡོན་ཞིང་ཆེན་བྷནྡྷ་འཛིན༔ སྣ་ཆེན་ལྗང་ནག་གླང་གི་མགོ༔ གཡས་གཡོན་ཐོད་ཁྲག་
འཐུང་བར་བྱེད༔ ཆུ་ལྷ་སྔོན་མོ་སྦྲུལ་མགོ་མ༔ གཡས་གཡོན་སྦྲུལ་ཞགས་བྷནྡྷ་འཛིན༔ དེ་ལྟར་དབང་ཕྱུག་ཉི་ཤུ་བརྒྱད༔ ཕྱོགས་རྣམས་སྐྱོང་ཞིང་ཁྱམས་བཞི་དང༔ རྒལ་

ཚིགས་ཉེར་བརྒྱད་ལ་ཡང་བཞུགས༔ ཤར་སྒོར་སྦྱང་གདོང་དཀར་མོ་ནི༔ གཡས་པས་ལྕགས་ཀྱུས་འགུགས་བྱེད་ཅིང༔ གཡོན་པ་བྷནྡྷ་ཁྲག་བཀང་ནས༔ ཞལ་དུ་གསོལ་
ཞིང་ཛཞེས་སྒྲོགས༔ ལྷོ་སྒོར་སྟག་གདོང་སེར་མོ་ནི༔ གཡས་པས་ཞགས་པ་འཛིན་བྱེད་ཅིང༔ གཡོན་པ་ཕག་རྒོད་མཆེ་བ་འཛིན༔ ཧཱུྃ་གི་སྒྲ་ཆེན་རབ་ཏུ་སྒྲོགས༔ ནུབ་
སྒོར་སེང་གདོང་དམར་མོ་ནི༔ གཡས་པས་ལྕགས་སྒྲོག་དམ་འཆང་ཞིང༔ གཡོན་པ་བྷནྡྷ་ཁྲག་བཀང་གསོལ༔ གཉིས་མེད་བྱེད་ཕྱིར་བྃ་སྒྲ་སྒྲོགས༔ བྱང་སྒོར་བྱུང་གདོང་
ལྗང་གུ་ནི༔ གཡས་པས་དྲིལ་བུ་རྡུང་བར་བྱེད༔ གཡོན་པ་ཐོད་པ་བདུད་རྩིས་བཀང༔ ཞལ་དུ་གསོལ་ཞིང་ཧོ༔ ཞེས་སྒྲོགས༔ དེ་ལྟར་ཁྲག་འཐུང་ལྔ་བཅུ་བརྒྱད༔ འཇིགས་
པའི་རྒྱན་ཅན་རང་ལ་བཞུགས༔ ཀུན་ཀྱང་ཆོས་ཉིད་རང་སྒྲ་ནི༔ འབྲུག་སྟོང་དུས་གཅིག་ལྡིར་བ་ཙམ༔ སྣང་སྲིད་ཀུན་ཀྱང་ཆམ་ཆམ་མེར༔ ཨོཾ་ཨཱཿཧཱུྃ་ཧྲཱིཿ བོ་དྷི་ཙིཏྟ་མ་ཧཱ་

༄༅། །སུ་ཁ་ཛྙཱ་ན་དྷཱ་ཏུ་ཨཱཿ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ དེའང་བདག་གི་རྣལ་འབྱོར་ཁོ་ནའི་སྐབས་རང་བཞིན་ཡོངས་གྲུབ་ཆེན་པོའི་བསྐྱེད་རིམ་དང་རླུང་སྔགས་དབྱེར་མི་ཕྱེད་བའི་བཟླས་བརྗོད་ལ་
བརྩོན་བས་དོན་གྲུབ་ནའང་། སྒྲུབ་མཆོད་སོགས་ཀྱི་དུས་སུ་ལས་ཀྱི་རིམ་པ་ལྷག་མ་རྣམས་ཀྱིས་ཁ་སྐོང་བའང་འགལ་བ་མེད་པས། གཉིས་པ་ནི། ཨོཾ་ཨཱཧཱུྃ༔ འགྱུར་མེད་ཆོས་དབྱིངས་ཕོ་བྲང་ནས༔ སྐྱེ་མེད་
བླ་མ་གཤེགས་སུ་གསོལ༔ ལོངས་སྤྱོད་རྫོགས་སྐུའི་ཕོ་བྲང་ནས༔ ཡི་དམ་ལྷ་ཚོགས་གཤེགས་སུ་གསོལ༔ སྤྲུལ་པའི་སྐུ་ཡི་ཕོ་བྲང་ནས༔ ཐུགས་རྗེ་ཅན་རྣམས་གཤེགས་
སུ་གསོལ༔ སྐྱེ་མེད་ཆོས་དབྱིངས་ཕོ་བྲང་ནས༔ མ་གཅིག་མཁའ་འགྲོ་གཤེགས་སུ་གསོལ༔ དུར་ཁྲོད་ཆེན་པོའི་གནས་བརྒྱད་ནས༔མ་དང་མཁའ་འགྲོ་གཤེགས་སུ་
གསོལ༔ ལེགས་ཉེས་སྟངས་འཛིན་ཕོ་བྲང་ནས༔ ཆོས་སྐྱོང་སྲུང་མ་གཤེགས་སུ་གསོལ༔ སྣང་སྲིད་རྣམ་དག་གཞལ་ཡས་ནས༔ འཁོར་འདས་རང་གྲོལ་གཤེགས་སུ་གསོལ༔

ཆོས་ཉིད་ཡེ་ཤེས་ངང་ཉིད་ལས༔ དུས་གསུམ་སངས་རྒྱས་སྐུ་ཡི་ལྷ༔ རྣམ་སྣང་ཡབ་ཡུམ་གཙོ་འཁོར་བཅས༔ ཁྲག་འཐུང་སྤྲུལ་པར་བཅས་ཏེ་གཤེགས༔ སོར་རྟོག་ཡེ་ཤེས་ངང་
ཉིད་ལས༔ དུས་གསུམ་སངས་རྒྱས་གསུང་གི་ལྷ༔ སྣང་མཐའ་ཡབ་ཡུམ་གཙོ་འཁོར་བཅས༔ ཁྲག་འཐུང་སྤྲུལ་པར་བཅས་ཏེ་གཤེགས༔ མེ་ལོང་ཡེ་ཤེས་ངང་ཉིད་ལས༔ དུས་
གསུམ་སངས་རྒྱས་ཐུགས་ཀྱི་ལྷ༔ མི་བསྐྱོད་ཡབ་ཡུམ་གཙོ་འཁོར་བཅས༔ ཁྲག་འཐུང་སྤྲུལ་པར་བཅས་ཏེ་གཤེགས༔ མཉམ་ཉིད་ཡེ་ཤེས་ངང་ཉིད་ལས༔ དུས་གསུམ་
སངས་རྒྱས་ཡོན་ཏན་ལྷ༔ རིན་འབྱུང་ཡབ་ཡུམ་གཙོ་འཁོར་བཅས༔ ཁྲག་འཐུང་སྤྲུལ་པར་བཅས་ཏེ་གཤེགས༔ བྱ་གྲུབ་ཡེ་ཤེས་ངང་ཉིད་ལས༔ དུས་གསུམ་སངས་རྒྱས་ཕྲིན་
ལས་ལྷ༔ དོན་གྲུབ་ཡབ་ཡུམ་གཙོ་འཁོར་བཅས༔ ཁྲག་འཐུང་སྤྲུལ་པར་བཅས་ཏེ་གཤེགས༔ ཛཿཧཱུྃ་བྃཧོཿ གསུམ་བ་ནི། དབྱིངས་དང་རིག་པའི་དཀྱིལ་འཁོར་འདིར༔ དུས་གསུམ་འདུ་

༄༅། །འབྲལ་མེད་པའི་སྐུ༔ སྣང་བ་ཡབ་ལ་སྟོང་པ་ཡུམ༔ རིག་པའི་ལྷ་ཚོགས་བཞུགས་སུ་གསོལ༔ པདྨ་ཏིཥྛ་ས་མ་ཡ་སྟྭཾ༔ བཞི་པ་ནི། ཧཱུྃ༔ དུས་གསུམ་མ་འདྲེས་ཡེ་ཤེས་སྐུ
རྒྱུན་ཆད་མེད་པ་གསང་བའི་གསུང༔ འཆར་དང་ནུབ་པ་མི་མངའ་བའི༔ ཀུན་བཟང་དབྱེར་མེད་གུས་ཕྱག་འཚལ༔ ཨ་ཏི་པུ་ཧོཿཔྲ་ཏིཙྪ་ཧོཿ ལྔ་བ་ནི། ཨོཾ་ཨཱཿཧཱུྃ༔ སྲིད་པའི་སྐྱོན་གྱིས་
གོས་མེད་ཆུ༔ ཡེ་ཤེས་གསལ་འཚེར་མེ་ཏོག་དང༔ ཡོན་ཏན་སྤྲིན་ཚོགས་བླ་རེས་བརྒྱན༔ ཀུན་མཁྱེན་ཀུན་རིག་སྒྲོན་མེ་མཆོག༔ དུག་གསུམ་དྲི་མ་ལས་འདས་སྤོས༔ ཟག་
མེད་ཡེ་ཤེས་བདེ་བའི་ཟས༔ རང་བྱུང་གྲགས་སྟོང་མཆོད་པ་འབུལ༔ སརྦ་ས་མ་ཡ་པཱུ་ཛ་ཧོ༔ ཧཱུྃ༔ འོད་ལྔའི་ཐིག་ལེའི་གཟུགས་རྣམས་དང༔ ཨཱ་ལི་ཀཱ་ལི་རང་བྱུང་སྒྲ ལྷུན་
གྲུབ་ཡེ་ཤེས་དྲི་ཡི་མཆོག༔ ཏིང་འཛིན་རོ་བརྒྱ་ལྡན་པའི་ཟས༔ འོད་ལྔ་རང་གསལ་ན་བཟའ་མཛེས༔ སྟོང་གསལ་འཛིན་མེད་ཆོས་ཀྱི་མཆོག༔ རང་བྱུང་ཞི་ཁྲོའི་ལྷ་ལ་འབུལ༔

རྟོག་ཚོགས་རང་གྲོལ་དངོས་གྲུབ་སྩོལ༔ པཉྩ་ཀཱ་མ་གུ་ཎ་པཱུ་ཛ་ཧོ༔ ཧཱུྃ༔ ཟབ་ཞི་སྤྲོས་བྲལ་ཀ་པཱ་ལར༔ ལྷུན་གྲུབ་འོད་ལྔའི་བདུད་རྩིས་བཀང༔ ཀ་དག་ཆེན་པོར་བྱིན་
བརླབས་པས༔ ཡེ་སངས་རྒྱས་པའི་ལྷ་ཚོགས་ལ༔ རང་གྲོལ་ཆེན་པོར་འབུལ་ལགས་ན༔ དུག་ལྔའི་རྟོག་པའི་སྤྲིན་ཕུང་ལས༔ རིགས་དྲུག་འཁོར་བའི་ཆར་བབས་པ༔ ཡེ་
ཤེས་ལྔ་ལྡན་ཉི་མ་ཡིས༔ བདེ་བ་ཆེན་པོར་བསྒྱུར་དུ་གསོལ༔ མ་ཧཱ་པཉྩ་ཨ་མྲྀ་ཏ་ཁཱ་ཧི༔ ཧཱུྃ༔ ཆོས་དབྱིངས་མ་བཅོས་གཏོར་གཞོང་དུ༔ རིག་པ་རང་གསལ་གཏོར་མ་
བཤམས༔ ཆོས་ཉིད་མངོན་སུམ་བྱིན་བརླབས་ཤིང༔ ཉམས་སྣང་གོང་འཕེལ་རྒྱན་གྱིས་སྤྲས༔ རིག་པ་ཚད་ཕེབས་ལྷ་ཚོགས་ལ༔ ཆོས་ཉིད་ཟད་སར་འབུལ་ལགས་
ན༔ རོ་རྐྱང་ལས་ཀྱི་རླུང་གཡོས་པས༔ གཟུང་འཛིན་རྟོག་པའི་བག་ཆགས་རྣམས༔ མཐའ་བྲལ་དྷཱུ་ཏཱིའི་མཁའ་དབྱིངས་སུ༔ ཐིག་ལེ་ཆེན་པོར་བཟློག་ཏུ་གསོལ༔

༄༅། །མ་ཧཱ་བ་ལིཾ་ཏ་ཁཱ་ཧི༔ ཧཱུྃ༔ དབྱིངས་རིག་བརྡལ་བའི་བྷནྡྷ་རུ༔ མཐའ་བྲལ་གཉུག་མའི་དམར་ཆེན་བསྐྱིལ༔ འོད་གསལ་ཆེན་པོར་བྱིན་བརླབས་ནས༔ འཁྲུལ་
པ་རང་དག་ལྷ་ཚོགས་ལ༔ རིག་རྩལ་རྫོགས་པར་འབུལ་ལགས་ན༔ ཆགས་སྡང་འཁྲུགས་པའི་དམག་དཔུང་རྣམས༔ འདུས་མ་བྱས་པའི་ཡེ་ཤེས་ཀྱིས༔ ཀུན་ཁྱབ་ཆེན་པོར་
ཞི་བར་མཛོད༔ མ་ཧཱ་རཀྟ་ཁཱ་ཧི༔ ཧཱུྃ༔ དབྱིངས་དང་རིག་པ་ཟུང་འཇུག་ལ༔ བདེ་དང་སྟོང་པ་གཉིས་སུ་མེད༔ ལས་རླུང་དབུ་མར་ཆུད་པ་ཡི༔ གཟུང་འཛིན་དག་པའི་སྦྱོར་
མཆོད་འབུལ༔ མ་ཧཱ་སུ་ཁ་པཱུ་ཛ་ཧོ༔ ཧཱུྃ༔ སྙིང་ག་གྲུ་གསུམ་མཁའ་དབྱིངས་སུ༔ སྣང་ཞེན་རྟོག་པ་ཐིག་ལེར་བསྟིམས༔ རླུང་སེམས་གནད་ཀྱི་ཕུར་བུས་གདབ༔ སྒྲོན་
གསལ་ཆོས་སྐུར་བསྒྲལ་བས་མཆོད༔ མ་ཏྲྃ་རུ་དྲ་མཱ་ར་ཡ་ཕཊ༔ ཧཱུྃ༔ འཁོར་འདས་མ་ལུས་རང་གི་སེམས༔ ངོ་བོ་མ་གྲུབ་གདོད་ནས་དག༔ དབྱིངས་དང་ཡེ་ཤེས་

དབྱེར་མེད་པ༔ ཞི་ཁྲོ་རིག་པའི་ལྷ་ལ་འབུལ༔ ཛྷཱ་ན་དྷཱ་ཏུ་བོ་དྷི་ཙིཏྟ་པཱུ་ཛ་ཧོ༔ དྲུག་པ་ནི། ཧཱུྃ༔ སངས་རྒྱས་བཞི་བཅུ་རྩ་གཉིས་དང༔ ཁྲག་འཐུང་ལྔ་བཅུ་རྩ་བརྒྱད་རྣམས༔ ཞི་
ཞིང་ཁྲོ་བས་འགྲོ་བ་འདུལ༔ ཞི་ཁྲོ་སྐུ་ཡི་ལྷ་ལ་བསྟོད༔ ས་ཆུ་མེ་རླུང་འབྱུང་བའི་སྒྲ༔ ཨཱ་ལི་ཀཱ་ལིའི་རོལ་པ་ཡི༔ ཨོཾ་ཨཱཿཧཱུྃ་གིས་འགྲོ་བ་འདུལ༔ ཞི་ཁྲོ་གསུང་གི་
ལྷ་ལ་བསྟོད༔ ཀུན་བཟང་དགོངས་པ་མཁའ་ལ་གསལ༔ ཉག་གཅིག་ཟླུམ་པོ་མཐའ་དང་བྲལ༔ དངོས་སུ་སྣང་བས་འགྲོ་བ་འདུལ༔ ཞི་ཁྲོ་ཐུགས་ཀྱི་ལྷ་ལ་བསྟོད༔ ཕྱི་ནང་
༴སྣོད་བཅུད་ཡོངས་ལ་ཁྱབ༔ བཅུད་ཀྱི་བཅུད་མཆོག་བདུད་རྩི་རྒྱས༔ རྒྱས་ཤིང་སྨིན་པས་འགྲོ་བ་འདུལ༔ ཞི་ཁྲོ་ཡོན་ཏན་ལྷ་ལ་བསྟོད༔ སྐྱེ་མེད་ཤེས་རབ་འགག་མེད་ཐབས༔ རང་
རིག་རང་གསལ་འགྲོ་འདུལ་ཞིང༔ ཞི་རྒྱས་དབང་དྲག་ཐུགས་རྗེས་སྒྲོལ༔ ཞི་ཁྲོ་ཕྲིན་ལས་ལྷ་ལ་བསྟོད༔ བདུན་པ་ནི། གཙོ་བོར་ཆོས་ཉིད་གཉུག་མའི་རང་རྩལ་སྐུ་དང་ཡེ་ཤེས་མཁའ་

༄༅། །ཁྱབ་ཏུ་ཤར་བ་ལ་བློ་བཞག་སྟེ་རླུང་སེམས་དབྱེར་མེད་ཀྱི་ངང་ནས་གྲགས་སྟོང་རྡོ་རྗེའི་སྔགས་སྒྲས་ཞིང་ཁམས་གང་བར་གྱུར་བའི་མོས་པས་བཟླ་བ་ཡིན་ལ། ཏིང་ངེ་འཛིན་གྱི་རྩལ་
སྦྱོང་བའི་ཕྱིར་མཚན་བཅས་ཀྱི་ཛབ་དགོངས་སྤྲོ་ན། སྙིང་དབུས་བཛྲ་ཧེ་རུ་ཀའི༔ ཐུགས་ཀྱི་གེ་སར་དབུས་ཉིད་དུ༔ ཉི་ཟླའི་གའུ་ཁ་སྦྱོར་བ༔ འོད་ཀྱི་གོང་བུའི་ནང་དག་ཏུ༔ མི་ཤིགས་
བཅུད་ཀྱི་ཐིག་ལེ་ནི༔ སྟོང་ཉིད་རང་བྱུང་ཧེ་རུ་ཀ༔ སྒྱུ་མ་འོད་ཀྱི་གཟུགས་བརྙན་ཏེ༔ ཚོན་གང་འོད་ཀྱི་ཀློང་ན་བཞུགས༔ ཐུགས་ཀར་རྡོ་རྗེ་ནས་འབྲུ་ཙམ༔ སྔགས་ཕྲེང་ལུ་
གུ་རྒྱུད་ཀྱིས་བསྐོར༔ འོད་ཟེར་ཕར་འཕྲོས་རྒྱལ་བ་མཆོད༔ བྱིན་རླབས་དངོས་གྲུབ་རང་ལ་ཐིམ༔ སྣང་བ་སྐུ་ལ་གྲགས་པ་གསུང༔ དྲན་རྟོག་ཐུགས་སུ་བྱིན་གྱིས་བརླབས༔ སྣོད་
བཅུད་རང་བྱུང་དཀྱིལ་འཁོར་ལྷའི༔ ཡེ་ཤེས་རོལ་པའི་ངང་ནས་བཟླས༔ ཞེས་གསལ་གདབ། གང་ལྟར་ཡང་བཟླ་བྱའི་སྔགས་ནི། ཨོཾ་ཨཱཿཧཱུྃ་ཧྲཱིཿབོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཨོཾ་རུ་ལུ་རུ་ལུ་

ཧཱུྃ་བྷྱོ་ཧཱུྃ༔ ཞེས་ཆུ་བོའི་རྒྱུན་བཞིན་དུ་བཟླའོ། །ཐུན་ལས་ལྡང་བ་ནི། ཨོཾ་ཨཱཧཱུཾ། རིག་པ་རང་གསལ་ལྷ་ཚོགས་ལ༔ རང་བྱུང་སྒྲ་འོད་ཟེར་གསུམ་གྱིས༔ རྒྱུན་ཆད་མེད་པར་མཆོད་པ་
འབུལ༔ རྟག་ཏུ་མ་བསྐྱངས་གཞན་དུ་བལྟས༔ ཉམས་ཆག་སྡིག་སྒྲིབ་མཐོལ་ལོ་བཤགས༔ སྐུ་གསུམ་རང་ངོ་ཤེས་པ་ལ༔ རྗེས་སུ་ཡི་རང་འབུལ་བར་བགྱི༔ གློ་བུར་
འཁྲུལ་པའི་ཉེས་ཟད་ནས༔ ཡང་དག་རྡོ་རྗེའི་གནས་ཐོབ་ཤོག༔ ཅེས་དང་ཡི་གེ་བརྒྱ་པ་བརྗོད། སྐབས་འདིར་བཀའ་གཏེར་སྲུང་མའི་གཏོར་བསྔོ་རྒྱས་བསྡུས་གང་རིགས་བྱ། གསུམ་པ་རྗེས་ཀྱི་ལས་རིམ་ལ་གཉིས། དངོས་
དང་། ཞར་བྱུང་ངོ༌། །དང་པོ་ལ། ཉམས་ཆག་བཤགས་ཤིང་ཐུགས་དམ་བསྐང་། །དངོས་གྲུབ་གསོལ་ཞིང་ནོངས་བ་མཐོལ། །མཐའ་གཉིས་བསལ་ཞིང་བསྔོ་སྨོན་བྱ། །ཤིས་པ་བརྗོད་པས་མཐའ་བརྒྱན་ནོ། །ཞེས་བདུན་ལས། དང་བོ་ནི།
ཨོཾ། ཡེ་ཤེས་སྐུ་མཆོག་རང་བཞིན་དཀྱིལ་འཁོར་ནི་ཞེས་སོགས་བརྗོད་མེད་དོན་གྱི་བཤགས་པས་བཤགས་ཡུལ་སྤྱན་དྲངས་ཏེ་སྙན་གསན་དབབ། ལུས་གྱི་ཉམས་ཆག་སྡིག་སྒྲིབ་སྦྱང་བའི་ཕྱིར། རང་དང་སེམས་

༄༅། །ཅན་ཐམས་ཅད་ལུས་ཞིང་གི་རྡུལ་སྙེད་དུ་སྤྲུལ་ཏེ། ཡུལ་ནམ་མཁའི་མཐའ་ཁྱབ་པའི་བླ་མ་རྩ་གསུམ་ཞི་ཁྲོ་རབ་འབྱམས་ཀྱི་ཞབས་ལ་སྒོ་གསུམ་གུས་པ་ཆེན་པོས་
ཕྱག་འཚལ་བར་གྱུར་པའི་མོས་པས། ཨ་ལ་ལ་ཧོ༔ ཆོས་རྣམས་རྣམ་དག་ཡེ་ནས་ལྷུན་གྲུབ་ཅིང༔ བྱ་བ་བྱེད་དང་ཡིད་ཆོས་རྣམ་པར་དག༔ ཀུན་བཟང་ཡབ་ཡུམ་གཉིས་ལ་
ཕྱག་འཚལ་ལོ༔ ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང༔ གཟུགས་སྐུ་འཇའ་ཚོན་བཞིན་དུ་སོ་སོར་གསལ༔ ཐབས་དང་ཤེས་རབ་མཆོག་ལ་མངའ་བརྙེས་པའི༔ རིགས་
ལྔ་བདེ་བར་གཤེགས་ལ་ཕྱག་འཚལ་ལོ༔ ངོ་མཚར་ཕོ་བྲང་བདེ་བར་གཤེགས་པའི་ཡུམ༔ དུས་གསུམ་རྒྱལ་བ་ཐམས་ཅད་སྐྱེད་མཛད་མ༔ རིགས་ཀྱི་ཡུམ་གྱུར་རྣམས་ལ་ཕྱག་
འཚལ་ལོ༔ རྣམ་ཤེས་དབང་པོ་དག་པ་སྐུ་གསུང་ཐུགས༔ བདེ་བར་གཤེགས་པ་རྣམས་ཀྱི་སྲས་མཆོག་སྟེ༔ སེམས་དཔའ་ཆེན་པོ་བརྒྱད་ལ་ཕྱག་འཚལ་ལོ༔ སྒེག་མོ་

ཕྲེང་ཐོགས་རིན་ཆེན་གླུ་གར་ཅན༔ ནམ་མཁའ་མཉམ་པའི་མཆོད་པས་རྒྱལ་བ་མཆོད༔ བྱང་ཆུབ་ལྷ་མོའི་ཚོགས་ལ་ཕྱག་འཚལ་ལོ༔ བདུག་པ་མེ་ཏོག་མར་མེ་དྲི་ཆབ་མ༔ རྒྱལ་
བ་རྒྱ་མཚོ་རྣམས་ལ་མཆོད་འབུལ་མ༔ མཆོད་པའི་ལྷ་མོ་རྣམས་ལ་ཕྱག་འཚལ་ལོ༔ དྲག་ཤུལ་ཐབས་ཀྱིས་འགྲོ་བ་འདུལ་མཛད་པ༔ ཚད་མེད་བཞི་ལྡན་སྒོ་བཞི་ཐུབ་པར་
སྲུང༔ ཏ་ཀྲིཏ་སྒོ་བ་བཞི་ལ་ཕྱག་འཚལ་ལོ༔ རྟག་ཆད་མཐར་ཕྱིན་གསང་བ་ཡུམ་གྱི་ངང༔ ལྕགས་ཀྱུ་ཞགས་པ་ལྕགས་སྒྲོག་དྲིལ་འཁྲོལ་མ༔ སྒོ་མ་ཆེན་མོ་བཞི་ལ་ཕྱག་འཚལ་
ལོ༔ སྟེང་འོག་ཕྱོགས་བཞིའི་འཇིག་རྟེན་འདུལ་མཛད་གཙོ༔ ཉོན་མོངས་དྲུག་འཇོམས་རྒྱུད་དྲུག་དག་པར་སྦྱོང༔ བཅོམ་ལྡན་ཐུབ་པ་དྲུག་ལ་ཕྱག་འཚལ་ལོ༔ འཇིག་
རྟེན་འདས་པའི་དུས་ན་མངོན་བྱུང་བ༔ གདུག་པ་འདུལ་ཕྱིར་དུས་ལས་མི་འདའ་བའི༔ དཔལ་ཆེན་ཧེ་རུ་ཀ་ལ་ཕྱག་འཚལ་ལོ༔ ཁྲོ་མོ་དབང་ཕྱུག་སྐུ་ལ་འཁྲིལ་མཛད་ཅིང༔

༄༅། །མཁའ་འགྲོ་མི་བཟད་འབར་བའི་སྤྲིན་འཕྲོ་མ༔ གདུག་པ་འདུལ་མཛད་ཡུམ་ལ་ཕྱག་འཚལ་ལོ༔ བསྐལ་པ་མེ་ལྟར་འབར་བའི་ཀློང་དཀྱིལ་ན༔ ཡེ་ཤེས་སྐུ་
མཆོག་འཇིགས་བྱེད་རྒྱན་གྱིས་བཞུགས༔ ཁྲོ་མོ་ཆེན་མོ་བརྒྱད་ལ་ཕྱག་འཚལ་ལོ༔ ནམ་མཁའི་ལུས་ཅན་གར་ཡང་ཐོགས་མེད་ཅིང༔ འདོད་དགུར་སྒྱུར་བའི་གཟུགས་ཅན་
འཕྲུལ་མོ་ཆེ༔ ཕྲ་མེན་ཆེན་མོ་བརྒྱད་ལ་ཕྱག་འཚལ་ལོ༔ རྡོ་རྗེ་གདོང་མོ་ཕོ་ཉ་མགྱོགས་མ་བཞི༔ ཤར་ལྷོ་ནུབ་བྱང་སྒོ་བཞི་ཐུབ་པར་སྲུང༔ སྒོ་སྐྱོང་ཁྲོ་མོ་བཞི་ལ་ཕྱག་འཚལ་༴
ལོ༔ དཔལ་གྱི་འཁོར་ཚོགས་བཛྲ་ཨཱ་རལླི༔ མཁའ་ལ་ཤུགས་འགྲོ་མ་ཚོགས་དབང་ཕྱུག་མ༔ རྣལ་འབྱོར་ཉི་ཤུ་བརྒྱད་ལ་ཕྱག་འཚལ་ལོ༔ ཕྱོགས་བཅུའི་དྲེགས་པ་བསྣོལ་བའི་
གདན་སྟེང་དུ༔ ཡེ་ཤེས་བསྐལ་པའི་མེ་ཕུང་འབར་བའི་སྐུ༔ བདུད་འདུལ་ཡབ་ཡུམ་རྣམས་ལ་ཕྱག་འཚལ་ལོ༔ དམིགས་མེད་ཆོས་ཀྱི་སྐུ་ལ་ཕྱག་འཚལ་ལོ༔ ལོངས་སྤྱོད་རྫོགས་

པའི་སྐུ་ལ་ཕྱག་འཚལ་ལོ༔ ཅིར་ཡང་སྤྲུལ་པའི་སྐུ་ལ་ཕྱག་འཚལ་ལོ༔ མི་འགྱུར་རྡོ་རྗེའི་སྐུ་ལ་ཕྱག་འཚལ་ལོ༔ མངོན་པར་བྱང་ཆུབ་སྐུ་ལ་ཕྱག་འཚལ་ལོ༔ དུས་གསུམ་རྒྱལ་བ་
ཀུན་གྱིས་བསྒྲུབས་པ་ཡི༔ ཚོགས་གཉིས་རྫོགས་ནས་ཡོན་ཏན་མཐར་ཕྱིན་པ༔ སྐུ་དང་ཡེ་ཤེས་ཚོགས་ལ་ཕྱག་འཚལ་ལོ༔ ངག་གི་ཉམས་ཆག་སྦྱང་བའི་ཕྱིར། ཨ། བདག་གི་སྤྱི་བོར་པད་
ཟླའི་སྟེང༔ རྩ་བའི་བླ་མ་རྡོ་རྗེ་སེམས༔ དཀར་གསལ་རྡོ་རྗེ་དྲིལ་བུ་འཛིན༔ རང་འོད་ཡུམ་འཁྱུད་ལོངས་སྐུའི་ཆས༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ ཐུགས་ཀར་ཟླ་སྟེང་
ཧཱུྃ་དཀར་པོ༔ སྔགས་ཀྱི་ཕྲེང་བས་བསྐོར་བ་ལས༔ བདུད་རྩིའི་ཆུ་རྒྱུན་དཔག་མེད་བབས༔ རང་གི་ཚངས་པའི་སྒོ་ནས་ཞུགས༔ ལུས་གང་ནད་གདོན་སྡིག་སྒྲིབ་དང༔ དམ་
ཚིག་ཉམས་ཆག་ཀུན་སྦྱངས་ནས༔ དག་ཅིང་དྲི་མ་མེད་པར་གྱུར༔ ཅེས་གསལ་བཏབ་ལ་ཡི་གེ་བརྒྱ་བ་ཅི་ནུས་བཟླས་མཐར་ཐལ་མོ་སྦྱར་ཏེ། རྒྱས་པར་ན། ཨོཾ། ཐུགས་རྗེ་ཆེན་པོ་བཅོམ་ལྡན་རྡོ་རྗེ་སེམས་

༄༅། །ཞེས་སོགས་རུ་དྲའི་སྨྲེ་བཤགས་སམ།བསྡུ་ན། མགོན་པོ་བདག་ནི་མི་ཤེས་རྨོངས་པ་ཡིས༔ དམ་ཚིག་ལས་ནི་འགལ་ཞིང་ཉམས༔ བླ་མ་མགོན་པོས་སྐྱབས་མཛོད་ཅིག༔
གཙོ་བོ་རྡོ་རྗེ་འཛིན་པ་སྟེ༔ ཐུགས་རྗེ་ཆེན་པོའི་བདག་ཉིད་ཅན༔ འགྲོ་བའི་གཙོ་ལ་བདག་སྐྱབས་མཆི༔ སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་ཆག་ཐམས་ཅད་
མཐོལ་ལོ་བཤགས་སོ། །སྡིག་པ་དང་སྒྲིབ་པ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས་རྡོ་རྗེ་སེམས་དཔའ་དགྱེས་ཤིང་
འཛུམ་པ་དང་བཅས་པས་རིགས་ཀྱི་བུ་ཁྱོད་ཀྱི་སྡིག་སྒྲིབ་ཉམས་ཆག་ཐམས་ཅད་བྱང་ཞིང་དག་པ་ཡིན་ནོ། །ཞེས་གནང་བ་བྱིན་ཞིང་འོད་དུ་ཞུ་ནས་རང་ལ་ཐིམ་པར་གྱུར་པའི་མོས་པས་གནས་ལུགས་
མ་བཅོས་བའི་དབྱིངས་སུ་མཉམ་པར་བཞག་པའི་ངང་། ཡིད་ཀྱི་ཉམས་ཆག་སྦྱོང་བའི་ཕྱིར། གདོད་ནས་མ་སྐྱེས་ཆོས་ཀྱི་སྐུ་ཞེས་སོགས་ཆོས་ཉིད་ཀློང་བཤགས་བྱ། སླར་ཡང་ཐུན་མོང་དུ་སྡོམ་པ་གསུམ་གྱི་བཅས་དང་རང་བཞིན་

སོགས་དམ་ཚིག་ཉམས་ཆག་ཐམས་ཅད་སྦྱང་བའི་ཕྱིར་དམ་ཚིག་ཉེར་བརྒྱད་ཀྱི་བཤགས་པའམ། ཡང་ན་སྤྱི་བཤགས་འདི་ལྟར་བྱ་སྟེ། དུས་གསུམ་བདེ་གཤེགས་རྒྱལ་བ་འཁོར་དང་བཅས། །རྡོ་རྗེ་དམ་ཅན་མ་ལུས་
དགོངས་སུ་གསོལ། །དང་པོར་བྱང་ཆུབ་མཆོག་ཏུ་སེམས་བསྐྱེད་དེ། །སྒྲུབ་པའི་རིག་འཛིན་བྱང་ཆུབ་གོ་འཕང་དུ། །སྐུ་གསུང་ཐུགས་ཀྱི་རྡོ་རྗེ་བསྒྲུབ་པའི་ཕྱིར། །ཡི་དམ་ལྷ་དང་རྡོ་
རྗེ་སློབ་དཔོན་དང་། །གསང་བའི་དམ་ཚིག་གྲངས་སུ་མནོས་པ་ལས། །དམ་བཅས་བཀའ་ལས་འདའ་བར་མི་བགྱི་སྟེ། །ལས་དང་སྐལ་བས་དམྱལ་བར་སྐྱེ་བར་འགྱུར། །འདོད་
ཆགས་ཞེ་སྡང་གཏི་མུག་ང་རྒྱལ་དང་། །ཕྲག་དོག་ལ་སོགས་ཤོར་ནས་ནོངས་བགྱིས་པ། །རྡོ་རྗེ་སློབ་དཔོན་སྟོན་པའི་སྒྲོན་མེ་ལ། །སྙིང་ནས་སྨད་ཅིང་དམ་ཚིག་ཉམས་པ་དང་། །དམ་
ཚིག་གཅིག་པའི་རྡོ་རྗེ་སྤུན་རྣམས་ལ། །ངན་སེམས་ལོག་པར་ལྟ་བ་ལ་སོགས་པ། །སྐུ་ཡི་དམ་ཚིག་ཉམས་པ་མཐོལ་ལོ་བཤགས། །ཡི་དམ་ལྷ་ཡི་ཕྱག་རྒྱ་མ་གསལ་ཞིང་། །སྔགས་ཀྱི་

༄༅། །བསྙེན་པ་གྲངས་ལས་ཆད་པ་དང་། །དུས་དྲུག་ལས་ཀྱི་མཆོད་པ་ཁྱད་པར་དུ། །བསྙེན་སྒྲུབ་སྐོང་བའི་ཆོ་ག་མ་བགྱིས་ཏེ། །བཀའ་ལྟར་མ་ལྕོགས་གཞུང་བཞིན་
རྔོ་མ་ཐོགས། །གསུང་གི་དམ་ཚིག་ཉམས་པ་མཐོལ་ལོ་བཤགས། །རྡོ་རྗེ་སློབ་དཔོན་བྱམས་པའི་བཀའ་དྲིན་གྱིས། །སྙན་ཁུངས་བརྒྱུད་ནས་སེམས་ཀྱི་དཀྱིལ་དུ་བཞག །ཐུགས་
ཀྱི་མན་ངག་བྱིན་པས་དམ་ཚིག་འདྲེས། །གསང་མཚམས་འདས་ནས་འཆོལ་བར་སྨྲས་ལ་སོགས། །ཐུགས་ཀྱི་དམ་ཚིག་ཉམས་པ་མཐོལ་ལོ་བཤགས། །ཆོས་རྣམས་མཉམ་པ་
ཉིད་དུ་མ་རྟོགས་ཏེ། །ཡན་ལག་དམ་ཚིག་ཉམས་པ་མཐོལ་ལོ་བཤགས། །ལེ་ལོ་སྙོམ་ལས་གཉིད་ཀྱི་དབང་གྱུར་ཏེ། །བསྙེན་སྒྲུབ་དམ་ཚིག་ཉམས་པ་མཐོལ་ལོ་བཤགས། །ལུས་
ངག་ཡིད་ཀྱི་བསྲུང་བྱ་འདས་པ་ཡིས། །སྐུ་གསུང་ཐུགས་ཀྱི་དམ་ཚིག་ཉམས་པ་བཤགས། །རྗེ་བཙུན་བླ་མ་རྣམས་ཀྱི་སྤྱན་ལམ་དུ། །ཡོ་བྱད་འབྱོར་ཚོགས་ཆུང་བ་མཐོལ་ལོ་བཤགས། །

ཡི་དམ་ལྷ་ཚོགས་རྣམས་ཀྱི་སྤྱན་ལམ་དུ། །མངོན་རྟོགས་སྤོང་ལེན་བགྱིས་པ་མཐོལ་ལོ་བཤགས། །མཁའ་འགྲོ་སྡེ་བཞི་རྣམས་ཀྱི་སྤྱན་ལམ་དུ། །ཁས་བླངས་དམ་བཅའ་ཉམས་པ་
མཐོལ་ལོ་བཤགས། །ཆོས་སྐྱོང་སྲུང་མ་རྣམས་ཀྱི་སྤྱན་ལམ་དུ། །གཏོར་མ་ལོ་ཟླར་འགྱངས་པ་མཐོལ་ལོ་བཤགས། །དུས་གསུམ་ཕ་མ་རྣམས་ཀྱི་སྤྱན་ལམ་དུ། །དྲིན་ལ་ལན་གྱིས་
མ་ལོན་མཐོལ་ལོ་བཤགས། །མཆེད་དང་ལྕམ་དྲལ་རྣམས་ཀྱི་སྤྱན་ལམ་དུ། །དམ་ཚིག་བརྩེ་གདུང་ཆུང་བ་མཐོལ་ལོ་བཤགས། །འགྲོ་དྲུག་སེམས་ཅན་རྣམས་ཀྱི་སྤྱན་ལམ་དུ། །སྙིང་རྗེ་
ཕན་སེམས་ཆུང་བ་མཐོལ་ལོ་བཤགས། །སོ་སོར་ཐར་པ་རྣམས་ཀྱི་སྡོམ་པ་དང་། །བྱང་ཆུབ་སེམས་དཔའ་རྣམས་ཀྱི་བསླབ་པ་དང་། །རིག་པ་འཛིན་པ་སྔགས་ཀྱི་དམ་ཚིག་སོགས། །
ཉམས་པ་ཐམས་ཅད་མཐོལ་བཤགས་མི་འཆབ་བོ། །མི་སྦེད་སླན་ཆད་གཅོད་ཅིང་སྡོམ་པར་བགྱིད། །དུས་གསུམ་བྱས་བསགས་སྡིག་སྒྲིབ་མཐོལ་བཤགས་ན། །ཚངས་པར་མཛད་ནས་

༄༅། །སྐུ་གསུང་ཐུགས་ལ་སོགས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་དང་ཡི་གེ་བརྒྱ་པ་བཟླའོ། །གཉིས་བ་ལ། སྨན་རག་གཏོར་མ་མར་མེ་དང་། །ཚོགས་ཀྱི་མཆོད་པས་བསྐང་བའོ། ། །
ཞེས་ལྔ་ལས། དང་པོ་ནི། ཨོཾ། ཕུང་པོ་ལྔ་ཡི་བྷནྡྷ་རུ༔ རྩ་རླུང་ཐིག་ལེའི་བདུད་རྩིས་གཏམས༔ ཆོས་ཉིད་དོན་གྱི་ཡེ་ཤེས་རྒྱན༔ མཚོན་བྱེད་རྟགས་ཀྱི་ཨ་མྲྀ་ཏས༔ བླ་མ་ཡི་དམ་ཞི་།
ཁྲོ་དང༔ མཁའ་འགྲོ་ཆོས་སྐྱོང་ཐུགས་དམ་བསྐང༔ ཉམས་ཆག་བསྐང་ཞིང་རྟོག་སྒྲིབ་དག༔ དབང་དང་དངོས་གྲུབ་བསྩལ་དུ་གསོལ༔ མཧཱ་པཉྩ་ཨ་མྲྀ་ཏ་ཁཱ་ཧི༔ གཉིས་པ་ནི། ཨཱཿ འབྱུང་
འདུས་ལུས་ཀྱི་གཏོར་གཞོང་དུ༔ ཤ་ཁྲག་དྲོད་དབུགས་གཏོར་མར་བཤམས༔ དྭངས་མ་ལྔ་ལྡན་ལོངས་སྤྱོད་ཆེ༔ འདོད་ཡོན་རྒྱ་མཚོའི་བ་ལིཾ་ཏས༔ བླ་མ་ཡི་དམ་ཞི་ཁྲོ་དང༔ མཁའ་
འགྲོ་ཆོས་སྐྱོང་ཐུགས་དམ་བསྐང༔ ཉམས་ཆག་བསྐང་ཞིང་རྟོག་སྒྲིབ་དག༔ དབང་དང་དངོས་གྲུབ་བསྩལ་དུ་གསོལ༔ མ་ཧཱ་བ་ལིཾ་ཏ་ཁཱ་ཧི༔ གསུམ་བ་ནི། ཧཱུྃ། འཁོར་ལོ་ལྔ་ཡི་བྷཉྫ་རུ༔

ཉོན་མོངས་རྟོག་ཚོགས་བསྒྲལ་བའི་ཁྲག༔ རང་གྲོལ་གཤིས་ཀྱི་དམར་ཆེན་པོ༔ སྣང་བ་བརྡ་ཡི་རཀྟ་འདིས༔ བླ་མ་ཡི་དམ་ཞི་ཁྲོ་དང༔ མཁའ་འགྲོ་ཆོས་སྐྱོང་ཐུགས་དམ་བསྐང༔
ཉམས་ཆག་བསྐང་ཞིང་རྟོག་སྒྲིབ་དག༔ དབང་དང་དངོས་གྲུབ་བསྩལ་དུ་གསོལ༔ མ་ཧཱ་རཀྟ་ཁཱ་ཧི༔ བཞི་པ་ནི། ཧོཿ སྒྲོན་མ་དྲུག་གི་ཀོང་བུ་རུ༔ ཕུང་ལྔ་རྣམ་དག་སྡོང་བུ་བཙུགས༔ རང་
བྱུང་ཡེ་ཤེས་མར་མེ་སྦར༔ འོད་གསལ་སྣང་བཞིའི་མཆོད་སྤྲིན་འདིས༔ བླ་མ་ཡི་དམ་ཞི་ཁྲོ་དང༔ མཁའ་འགྲོ་ཆོས་སྐྱོང་ཐུགས་དམ་བསྐང༔ ཉམས་ཆག་བསྐང་ཞིང་རྟོག་སྒྲིབ་དག 
དབང་དང་དངོས་གྲུབ་བསྩལ་དུ་གསོལ༔ མ་ཧཱ་ཛྙཱ་ན་དཱི་པཾ་པྲ་ཏིཙྪ་སྭཱ་ཧཱ༔ ལྔ་པ་ཚོགས་ཀྱིས་སྐོང་བ་རྗེས་འབྲེལ་དང་བཅས་བ་ལ་དགུ་ལས། དང་པོ་བྱིན་གྱིས་བརླབ་པ་ནི། ཐབས་ཤེས་ཀྱི་རྫས་བདུད་རྩིས་བསང་ཞིང་། ཨོཾ་ཨཱཿཧཱུྃ༔
འདོད་ཆགས་ཞེ་སྡང་གཏི་མུག་གསུམ༔ བག་ཆགས་ཚོགས་ཀྱི་དྲི་མ་ཡིན༔ རང་སྟོང་རང་གསལ་རང་གྲོལ་གྱིས༔ དུག་གསུམ་ཆོས་ཀྱི་དབྱིངས་སུ་སྦྱང༔ རྃ་ཡྃ་ཁྃ༔ ཨོཾ་ཨཱཿཧཱུྃ། ཕྱིན་

༄༅། །གྱིས་རླབ་བའི་ཡི་གེ་གསུམ༔ སྤྲོས་ཀྱང་རང་སེམས་སྐྱེ་བ་མེད༔ བསྡུས་ཀྱང་འཁོར་འདས་རྒྱ་ཡན་ཀློང༔ སྐུ་གསུམ་ངང་དུ་བདུད་རྩིར་འཁྱིལ༔ ཨོཾ་ཨཱཿཧཱུྃ༔ གཉིས་པ་ཕུད་དང་
པོ་སྤྲོས་བྲལ་ཆོས་སྐུའི་ལྷ་ལ་འབུལ་བ་ནི། ཨོཾ་ཨཱཿཧཱུྃ༔ ཞལ་ཟས་འབྱོར་ལྡན་དམ་པ་འདི༔ བརྟགས་ཤིང་བརྟགས་ཤིང་བྱུང་ཚོར་སྟོང༔ དཔག་མེད་དམིགས་མེད་འཛིན་པ་མེད༔ ཆོས་སྐུ་སྐྱེ་
མེད་དབྱིངས་སུ་འབུལ༔ འགག་མེད་ཐབས་ཀྱི་ཚོགས་རྫོགས་ནས༔ དམིགས་མེད་མཆོག་གི་དངོས་གྲུབ་སྩོལ༔ ག་ཎ་ཙཀྲ་པཱུ་ཛ་ཧོ༔ གསུམ་པ་ཚོགས་བར་པ་ལྷུན་གྲུབ་ལོངས་སྐུའི་ལྷ་ལ་མཆོད་པ་ནི། ཨོཾ་
ཨཱཿཧཱུྃ༔ སྣང་སྲིད་ཡེ་སངས་རྒྱས་པ་ལ༔ རང་སྣང་དུཿཁས་སོ་སོར་བཟུང༔ ཨ་འཐས་དངོས་པོ་བདེན་པར་ཞེན༔ རིགས་དྲུག་མུ་རུ་འཁྱམས་པ་ཀུན༔ ལྷུན་གྲུབ་ལོངས་སྐུར་བསྐང་
ཞིང་བཤགས༔ སྐུ་གསུམ་མངོན་གྱུར་ཚངས་པར་སྩོལ༔ བཛྲ་ས་མ་ཡ་ཨཱཿ བཞི་བ་ཚོགས་ཐ་མ་སྣ་ཚོགས་སྤྲུལ་སྐུའི་ཞལ་དུ་སྦྱོར་སྒྲོལ་ཟུང་འཇུག་ཆེན་པོར་བསྟབ་བ་ནི། ཨོཾ་ཨཱཿཧཱུྃ༔ ང་དང་བདག་ཏུ་འཛིན་པའི་

སེམས༔ མྱ་ངན་འདའ་བྱའི་རུ་དྲ་འདིར༔ རིག་པ་ཡེ་ཤེས་མཚོན་གྱིས་བསྣུན༔ བདག་མེད་ཆོས་ཉིད་དབྱིངས་སུ་བསྒྲལ༔ རྟོག་ཚོགས་ཆོས་སྐུའི་ཀློང་དུ་རོལ༔ རུ་དྲ་སརྦ་ཧ་ལ་
པཉྩ་པཱུ་ཛ་ཧོཿ  སྤྲོ་ན་སྐོང་བའི་ཆོ་ག་གཞན་ཡང་བྱ། སྐབས་འདིར་དབང་བཞིའི་དམ་ཚིག་དང་བསྟུན་ནས་རྡོ་རྗེ་ཕུང་པོའི་དཀྱིལ་འཁོར་ལ་ཚོགས་མཆོད་དབུལ། ལྔ་པ་ལྷག་མ་ནི། ཨོཾ་ཨཱཿཧཱུྃ༔ གཟུགས་ཕུང་ཤ་ཁྲག་ལྷག་མ་འདི༔ སྐྱེ་མེད་
ཆོས་དབྱིངས་ངང་དུ་བཞེས༔ ལུས་ངག་ཡིད་གསུམ་ལྷག་མ་འདི༔ སྐུ་གསུང་ཐུགས་ཀྱི་ངང་དུ་བཞེས༔ ཉོན་མོངས་དུག་ལྔའི་ལྷག་མ་འདི༔ ཡེ་ཤེས་ལྔ་ཡི་ངང་དུ་བཞེས༔ སྐུ་
གསུམ་འཛིན་མེད་ལྷག་མ་འདི༔ ཀ་ནས་དག་པའི་ངང་དུ་བཞེས༔ ཨོཾ་ཨུཙྪིཥྟ་བ་ལིཾ་ཏ་ཁཱ་ཧི༔ ཞེས་དོར། ཧོདུར་ཁྲོད་གསང་བ་མཆོག་གི་དཀྱིལ་འཁོར་དུ༔ རྡོ་རྗེ་སློབ་དཔོན་
གཉེན་གྱིས་དབུ་བཟུང་ནས༔ རྒྱལ་བའི་གདུང་འཚོབ་མཆེད་དང་ལྕམ་དྲལ་རྣམས༔ ཞི་ཁྲོ་རབ་འབྱམས་དཀྱིལ་འཁོར་བསྒྲུབས་པའི་མཐུས༔ དེང་ནས་བྱང་ཆུབ་སྙིང་པོར་མཆིས་ཀྱི་

༄༅། །བར༔ རྡོ་རྗེ་ཐེག་པའི་རིགས་སུ་སྐྱེ་བ་དང༔ སྙིང་རྗེ་ཆེ་ཞིང་བླ་མར་མཆོག་ཏུ་གུས༔ དབང་གིས་སྨིན་ཅིང་དམ་ཚིག་དག་པར་ཤོག༔ སྣང་སྲིད་གཞིར་བཞེངས་
དཀྱིལ་འཁོར་འཁོར་ལོར་དག༔ རྩ་རླུང་ཐིག་ལེ་འཕོ་མེད་ཕྱག་རྒྱར་རྫོགས༔ དབྱིངས་རིག་ཟུང་འཇུག་ཡེ་ཤེས་ཆེན་པོར་སྨིན༔ ཁམས་གསུམ་དོང་སྤྲུགས་ཕྲིན་ལས་མཐར་ཕྱིན་ཤོག༔ ཅེས་
སོགས་སྨོན་ལམ་གདབ། དྲུག་པ་ཐུགས་དམ་བསྐུལ་བ་ནི། ལྷུན་གྲུབ་ཡེ་ཤེས་རོལ་བའི་དཀྱིལ་འཁོར་གྱི་འཁོར་ལོ་རྣམས་ཐུགས་ཀ་དག་ཟབ་ཞི་སྤྲོས་བྲལ་གྱི་ཀློང་ལས་མ་གཡོས་ཀྱང་འགག་མེད་ཡེ་ཤེས་ཀྱི་རོལ་རྩལ་གང་འདུལ་དེར་སྣང་གི་འཆར་སྒོ་མ་འགགས་བའི་ཟིན་ལས་དཔག་
སྒྱུཏུ་མེད་པར་སྟོན་པར་བལྟས་ལ། ཨོཾ་ཨཱཿཧཱུྃ༔ ང་ནི་ཀུན་བཟང་ཡབ་ཡུམ་ལ༔ ང་ནི་དཔལ་ཆེན་ཧེ་རུ་ཀ༔ ང་ནི་རང་བྱུང་རང་གྲོལ་ལྷ༔ ང་ནི་དུས་གསུམ་སངས་རྒྱས་དངོས༔ རྣམ་ཤེས་
གནས་དག་ཤར་ཕྱོགས་ན༔ ཐིག་ལེ་དཀར་གསལ་གཞལ་ཡས་སུ༔ བཛྲ་ཞི་ཁྲོ་ཕྲིན་ལས་མཛོད༔ ཞེ་སྡང་འདུལ་བའི་དུས་ལ་བབས༔ ཚོར་བ་གནས་དག་ལྷོ་ཕྱོགས་ན༔ སེར་

གསལ་ཐིག་ལེའི་གཞལ་ཡས་སུ༔ རཏྣ་ཞི་ཁྲོ་ཕྲིན་ལས་མཛོད༔ ང་རྒྱལ་འདུལ་བའི་དུས་ལ་བབས༔ འདུ་ཤེས་གནས་དག་ནུབ་ཕྱོགས་ན༔ དམར་གསལ་ཐིག་ལེའི་གཞལ་ཡས་
སུ༔ པདྨ་ཞི་ཁྲོ་ཕྲིན་ལས་མཛོད༔ འདོད་ཆགས་འདུལ་བའི་དུས་ལ་བབས༔ འདུ་བྱེད་གནས་དག་བྱང་ཕྱོགས་ན༔ ཐིག་ལེ་སྣང་གསལ་གཞལ་ཡས་སུ༔ ཀརྨ་ཞི་ཁྲོ་ཕྲིན་ལས་མཛོད༔
ཕྲག་དོག་འདུལ་བའི་དུས་ལ་བབ༔ ཆོས་ཉིད་མི་འགྱུར་དབུས་ཕྱོགས་ན༔ ཐིག་ལེ་མཐིང་གསལ་གཞལ་ཡས་སུ༔ སངས་རྒྱས་ཞི་ཁྲོ་ཕྲིན་ལས་མཛོད༔ གཏི་མུག་འདུལ་བའི་
དུས་ལ་བབས༔ བདེ་ཆེན་འཁོར་ལོའི་གཞལ་ཡས་སུ༔ བཞི་བཅུ་རྩ་གཉིས་ཞི་བའི་སྐུ༔ མཉེན་ལྕུག་འཁྲིལ་ལྡེམ་འོད་ཟེར་འབར༔ ཕུང་པོ་ལྷག་མེད་ཕྲིན་ལས་མཛོད༔ ཆོས་ཀྱི་
འཁོར་ལོའི་གཞལ་ཡས་སུ༔ ལྔ་བཅུ་རྩ་བརྒྱད་ཁྲོ་བོའི་སྐུ༔ སྒེག་ཅིང་དཔའ་བ་འཇིགས་སུ་རུང༔ རང་སྣང་རྟོགས་པའི་ཕྲིན་ལས་མཛོད༔ སྣོད་བཅུད་རྒྱན་གྱི་གཏོར་མ་བཞེས༔ ཞི་

༄༅། །བས་ཆོས་ཉིད་དབྱིངས་སུ་སྒྲོལ༔ ཁྲོ་བོས་དགྲ་བགེགས་མ་ལུས་སྒྲོལ༔ འཁོར་བ་དོང་སྤྲུགས་ཕྲིན་ལས་མཛོད༔ བདུན་བ་ཆད་ཐོ་བསྒྲུབ་པ་ནི། ཧཱུྃ། དབྱིངས་ལས་ཡེ་ཤེས་
རང་ཤར་བ༔ རང་རིག་རྒྱལ་པོ་སྒྲ་གཅན་འཛིན༔ ཁྱབ་འཇུག་ཆེན་པོའི་ཐུགས་དམ་བསྐང༔ རང་སྣང་རྩལ་ཆེན་རྒྱས་པར་མཛོད༔ སྣང་ལ་རང་བཞིན་མེད་པའི་ཡུམ༔ ཀུན་ཏུ་བཟང་
མོ་གནམ་ཞལ་མ༔ ཨེ་ཀ་ཛཱ་ཊཱིའི་ཐུགས་དམ་བསྐང༔ དངོས་འཛིན་དབུ་མར་ཐིམ་པར་མཛོད༔ དབྱིངས་རིག་གཉིས་མེད་རྡོ་རྗེ་འཛིན༔ རྡོ་རྗེ་སེམས་དཔའ་དགྱེས་མཛད་པ༔ སྡེ་
བརྒྱད་དྲེགས་དཔོན་ཐུགས་དམ་བསྐང༔ མཐའ་བརྒྱད་སྤྲོས་པ་ཆོད་པར་མཛོད༔ མ་ཧཱ་བ་ལིཾ་ཏ་ཁཱ་ཧི༔ བརྒྱད་པ་བརྟན་མ་སྐྱོང་བ་ནི། བྷྱོཿ སྣ་ཚོགས་མ་འགགས་མ་མོའི་ཚོགས༔ རྟེན་འབྲེལ་
བཅུ་གཉིས་ཡོངས་དག་པ༔ སྟོང་ཆེན་ཉིད་ཀྱི་རང་བཞིན་ཅན༔ བརྟན་མ་བཅུ་གཉིས་འཁོར་དང་བཅས༔ ལུགས་འབྱུང་བཅུ་གཉིས་གཏོར་མ་འབུལ༔ ལུགས་ལྡོག་བཅུ་གཉིས་ཟད་

པའི་མཐའ༔ རིག་པའི་ཡེ་ཤེས་རྟོགས་པར་མཛོད༔ མ་མཱཁ་ཁཱལ་ལཱ༔ལེ་ལེེ༔ཏ་ཏཱ༔ཏེ་ཏེེ༔མ་མ་སྲིང་འགྲོ་མ་སརྦ་པཱུ་ཛ་ཁཱ་ཧི༔ དགུ་བ་རྟ་བྲོ་ནི། ཧཱུྃ། འདུས་མ་བྱས་ཤིང་ལྷུན་གྱིས་
གྲུབ༔ རང་བྱུང་ཡེ་ཤེས་ཆོས་ཀྱི་སྐུ༔ རྡོ་རྗེ་རི་རབ་ལྷུན་པོའི་འོག༔ གཟུང་འཛིན་རྟོག་པའི་རང་བྱུང་བདུདཿ ཿམནན་ཏེ་ལྡང་བར་མ་གྱུར་ཏོ༔ སྟྭམྦྷ་ཡ་ནན༔ རྩ་བའི་ས་བཅད་གསུམ་པ་ནི། མཆོད་
ཅིང་བསྟོད་ལ། ཨོཾ། རང་བྱུང་སྟོང་གསལ་དཀྱིལ་འཁོར་ལྷས༔ རིག་པ་ཡེ་ཤེས་སྒོ་ཕྱེས་ལ༔ རྩ་རླུང་ཐིག་ལེ་རྣམ་དག་པའི༔ རྡོ་རྗེ་སྐུ་ཡི་དངོས་གྲུབ་སྩོལ༔ འགག་མེད་མི་ཤིགས་
བདེ་ཆེན་སྒྲ༔ གྲགས་སྟོང་གསུང་གི་དངོས་གྲུབ་སྩོལ༔ དགའ་བཞི་འགྱུར་མེད་ལྷན་ཅིག་སྐྱེས༔ འོད་གསལ་ཐུགས་ཀྱི་དངོས་གྲུབ་སྩོལ༔ དབྱིངས་དང་རིག་པ་དབྱེར་མེད་པ༔ སྣང་
བཞི་མཐར་ཕྱིན་དངོས་གྲུབ་སྩོལ༔ སྔགས་མཐར་ཀཱ་ཡ་ཝཱ་ཀ་ཙིཏྟ་ཛྷཱ་ན་སརྦ་སིདྡྷི་ཕ་ལ་ཧཱུྃ༔ བཞི་པ་ནི། ཡེ་ནས་གློ་བུར་དྲི་བྲལ་ལ༔ འཁྲུལ་རྟོག་བག་ཆགས་མི་འཚལ་ཡང༔ སྒྱུ་མར་སྣང་

༄༅། །བའི་ལས་རྣམས་ཀུན༔ རང་སར་དག་ཕྱིར་བཤགས་པར་བགྱི༔ ཡི་གེ་བརྒྱ་པ་བརྗོད། ལྔ་བ་ནི། རྟེན་ཡོད་ན་བརྟན་བཞུགས་དང༌། སྐྱེ་བ་མེད་ལ་འགག་པ་མེད༔ དུས་
གསུམ་འཕོ་འགྱུར་མེད་པ་ལ༔ ཡིད་མིག་རླུང་གསུམ་གསལ་འོད་དུ༔ འདུ་འབྲལ་མེད་པར་ཐིམ་ཞིང་གསལ༔ ཀུན་ཀྱང་གཉིས་མེད་བཛྲ་མུ༔ ཡེ་ཤེས་སྒྱུ་འཕྲུལ་ཤར་བ་ནི༔ དྭངས་
པའི་མཚོ་ལ་གཟའ་སྐར་ལྟར༔ སྐུ་དང་ཡེ་ཤེས་མ་འདྲེས་པ༔ ལྷུན་གྲུབ་དཀྱིལ་འཁོར་འཁོར་ལོར་ལྡང༔ དྲུག་པ་ནི། ཧཱུྃ། དམིགས་མེད་ཆོ་འཕྲུལ་སྒྱུ་མའི་གར༔ དགེ་ཚོགས་མ་
འགགས་མེ་ལོང་གཟུགས༔ འཛིན་མེད་ཆོས་དབྱིངས་དྭངས་པའི་སར༔ འཁོར་གསུམ་དམིགས་པ་བྲལ་བར་བསྔོ༔ ཧཱུྃ་ཨཱཿ ཨོཾ༔ སྐྱེ་བ་མེད་ལ་ཅིར་ཡང་སྣང༔ འགག་པ་མེད་པའི་
ཡེ་ཤེས་ཀྱིས༔ གནས་མེད་འགྲོ་བའི་དོན་བྱས་ནས༔ དམིགས་མེད་རྫོགས་སངས་རྒྱས་གྱུར་ཅིག༔ བདུན་པ་ནི། ཀུན་བཟང་བདེ་ཆེན་སྣང་མཐའ་ཡས༔ ཐིག་ལེ་ཟང་ཐལ་ལུ་གུ་རྒྱུད

དབྱིངས་རིག་ཟུང་འཇུག་ཐོད་ཕྲེང་རྩལ༔ ཡེ་སངས་རྒྱས་པའི་བཀྲ་ཤིས་ཤོག༔ གཟུང་འཛིན་བྲལ་བའི་ཞིང་ཁམས་སུ༔ ལྔ་ཕུང་ཟད་པའི་འོད་བོ་ཆེ༔ ཆོས་དང་ཡེ་ཤེས་མིང་
འདོགས་བྲལ༔ ཀུན་ཏུ་བཟང་པོའི་བཀྲ་ཤིས་ཤོག༔ རྟེན་འབྲེལ་ཆོས་ཀུན་མ་འགགས་པ༔ བྱས་དང་བྱེད་པ་ཆོས་སྐུའི་རྩལཿ འཁོར་བ་མིང་དུ་ཟད་པ་ཡི༔ རྟོགས་པས་གདེངས་ཐོབ་
བཀྲ་ཤིས་ཤོག༔ ཅེས་བརྗོད་ཅིང་མེ་ཏོག་གི་ཆར་སིལ་མར་བསྙིལ་བས་དགེ་ལེགས་སུ་བྱའོ། །གཉིས་པ་ལམ་གྱི་ཡན་ལག་འགའ་ཞིག་ཞར་བྱུང་དུ་བཤད་པ་ལ་གསུམ། བདག་ཉིད་འཇུག་པ། གཞན་རྗེས་སུ་འཛིན་པ། གནས་ལུང་གི་ཆོ་གའོ། །དང་པོ་ནི། དངོས་
གཞིའི་བཟླས་པའི་མཇུག་ཏུ། བྷྲཱུྃ་བི་ཤྭ་བི་ཤུདྡྷེ་དང་སྔགས་མཐར། ཕཊ་ཛཿ བཏགས་པས་བདག་ཉིད་རྩ་བའི་དཀྱིལ་འཁོར་ལས་ཡེ་ཤེས་པ་མདུན་དུ་བྱེ་ནས་མེ་རི་འདབས་འབྱོར་གྱི་ཚུལ་དུ་བཞུགས་པར་
གྱུར་ཅེས་བརྗོད་བས་ཛབ་ཁང་ཕྱེས་ལ་བཟླས་པ་ཅི་ནུས་དང་། བུམ་པ་རང་བྱུང་གི་གཞལ་མེད་ཁང་ཆེན་པོར་ཀུན་བཟང་རྡོ་རྗེ་སེམས་དཔའ་སྒྱུ་འཕྲུལ་དྲ་བའི་ལྷ་ཚོགས་དྭངས་པའི་མཚོ་ལ་གཟའ་སྐར་ཤར་བ་

༄༅། །བཞིན་ལྷག་པར་གསལ་བར་གྱུར། རང་སྲོག་སྔགས་ཀྱི་འོད་ཟེར་གཟུངས་ཐག་ལ། །འཁྲིལ་ཏེ་བུམ་པའི་ལྷ་ཚོགས་ཐུགས་ཀར་ཞུགས། །དེ་དག་སྐུ་ལས་བྱང་སེམས་
བདུད་རྩིའི་རྒྱུན། །བབས་པས་བུམ་ཆུར་གཉིས་མེད་རོ་གཅིག་གྱུར། ཅེས་བརྗོད་ཅིང་བསམས་ལ་བགཟུངས་ཐག་ནས་བཟུང་སྟེ་སྔགས་ཅི་ནུས་བཟླ། ལས་བུམ་དུ་རྡོ་རྗེ་སེམས་དཔའ་སྐད་ཅིག་གིས་གསལ་བའི་
སྐུ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར་བར་བསམས་ལ་ཡི་གེ་བརྒྱ་བ་ཅི་རིགས་བཟླ། ཐུན་མཐར་མཆོད་པ་དང་ཡི་གེ་བརྒྱ་བའི་རྗེས། ཨོཾ་ཨཱཧཱུྃ་གིས་དུང་ཞལ་གྱི་ཆུ་མཆོད་ཡོན་དུ་དྲངས་པས་བུམ་
པའི་ལྷ་བདེ་སྟོང་ཆེན་པོའི་ངོ་བོར་འོད་དུ་ཞུ་ནས་བུམ་ཆུ་དང་དབྱེར་མེད་རོ་གཅིག་ཏུ་གྱུར་པར་བསམ། །བཤགས་བ་དང་། སྐོང་ཆོག་གི་ཚོགས་མཆོད་ཡན་གྲུབ་ནས། ཇི་ལྟར་བལྟམས་པ་སོགས་ཀྱིས་ཁྲུས་བྱ། ས་
གཞི་སྤོས་ཆུས་བྱུགས་ཤིང་སོགས་མཎྜལ་ཕུལ། འཇུག་པའི་ཆེད་དུ་གསོལ་བ་གདབ་པ་ནི། རྡོ་རྗེ་སློབ་དཔོན་དགོངས་སུ་གསོལ༔ སྔོན་ཆད་ལམ་ལོག་འཁོར་བར་འཁྱམས༔ སྲིད་པའི་མཚོ་ལས་བསྒྲལ་སླད་དུ༔

བླ་མ་ཞི་ཁྲོའི་དཀྱིལ་འཁོར་དུ༔ བདག་ཉིད་འཇུག་པར་འཚལ་བར་བགྱི༔ ལན་གསུམ། རྒྱུད་སྦྱོང་བའི་ཕྱིར། ཧཱུྃ༔ རྣམ་དག་མཉམ་པའི་ངང་ཉིད་ལས༔ བླ་མ་ཞི་ཁྲོའི་ལྷ་ཚོགས་གཤེགས༔ པདྨ་
ཉི་ཟླའི་སྟེང་དུ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐུལ༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་རྡོ་རྗེ་འཆང་ཐོབ་ཤོག །
ལན་གསུམ། སྡོམ་པ་གཟུང་བ་ནི། བླ་མ་ཞི་ཁྲོ་སྐྱབས་ཀྱི་མཆོག་ཏུ་འཛིན༔ འགྲོ་བའི་དོན་དུ་སྨོན་འཇུག་སེམས་བསྐྱེད་དེ༔ སྐུ་གསུང་ཐུགས་དང་མཉམ་སྦྱོར་གསང་སྔགས་ཀྱི༔ དམ་ཚིག་སྡོམ་
པ་རྟག་ཏུ་བསྐྱང་བར་བགྱི༔ ལན་གསུམ། ནང་འཇུག་གི་དངོས་གཞི་ཡེ་ཤེས་དབབ་པའི་སླད་དུ། རང་ཉིད་དཀྱིལ་འཁོར་གྱི་ཤར་སྒོར་དབང་སྟེགས་ཀྱི་སྟེང་དུ་འཁོད་པ་ལ། གཙོ་བོ་ཀུན་བཟང་ཡབ་ཡུམ་གྱི་
ཐུགས་ཀའི་ས་བོན་ལས་འོད་ཟེར་བྱུང་། རྣམ་སྨིན་གྱི་ཕུང་པོ་སྦྱངས། རྣམ་པར་ཤེས་པ་ཧཱུྃ་མཐིང་གར་གྱུར་པ་ཡབ་ཀྱི་ཞལ་དུ་དྲངས། སྐུའི་དབྱིབས་བརྒྱུད། ཡུམ་གྱི་པདྨར་བབས།

༄༅། །ཕྱིར་བྱུང་ནས་རང་གི་གདན་ལ་འཁོད་པས་ཀུན་བཟང་རྡོ་རྗེ་སེམས་དཔའ་ཞི་ཁྲོ་རབ་འབྱམས་ཀུན་འདུས་སུ་གསལ་བའི་གནས་གསུམ་དུ་ཨོཾ་ཨཱཿཧཱུྃ་གིས་མཚན་པ། ཐུགས་
ཀའི་ས་བོན་ལས་འོད་ཟེར་འཕྲོས། ཕྱོགས་བཅུ་དུས་བཞིའི་རྩ་གསུམ་རྒྱལ་བ་རབ་འབྱམས་ཐམས་ཅད་བདེ་གཤེགས་ཞི་ཁྲོ་རབ་འབྱམས་ཀྱི་སྐུ་ཕྱག་རྒྱ། གསུང་ཡིག་འབྲུ། ཐུགས་
ཕྱག་མཚན་གྱི་རྣམ་པར་ཁ་ཆར་བུ་ཡུག་འཚུབས་པ་བཞིན་སྤྱན་དྲངས་ཏེ་སྙིང་ག་ནས་སིབ་སིབ་ཐིམ་པས་རྒྱུད་བྱིན་གྱིས་བརླབས་པར་གྱུར་པའི་མོས་པས། ཧཱུྃ༔ ཐུགས་སྲོག་ཧཱུཾ་ལས་འོད་
ཟེར་འཕྲོས༔ ཕྱོགས་བཅུ་དུས་གསུམ་རྒྱལ་བ་རྣམས༔ མཁའ་ལ་ཆར་ལྟར་བབས་ནས་ཀྱང༔ རྣལ་འབྱོར་སྒོ་གསུམ་རྡོ་རྗེར་མཛོད༔ བླ་མ་རིག་འཛིན་ལྷ་ཚོགས་རྣམས༔ བར་
སྣང་གློག་ལྟར་འཁྱུགས་ནས་ཀྱང༔ རྩ་ཁམས་རླུང་ལ་ཡེ་ཤེས་སྤོར༔ ཡི་དམ་མཁའ་འགྲོ་སྲུང་མའི་ཚོགས༔ ས་ནས་རླངས་ལྟར་རྡོལ་ནས་ཀྱང༔ རིག་པའི་རྩལ་ཆེན་རང་ལ་སྤོར༔ ཨོཾ་

ཨཱཿཧཱུྃ་ཧྲཱིཿབོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ སརྦ་ས་མ་ཡ་ཨེ་ཨཱ་རལླི་ཕེཾ་ཕེཾ་ཕེཾ༔ ཞེས་དབབ། ཏིཥྛ་བཛྲ་ས་མ་ཡ་ཧཱུྃ་གིས་བརྟན་བར་བྱའོ། །དེས་འཇུག་པའི་ཆོས་གྲུབ་ནས། ཞུགས་
ནས་མངོན་པར་དབང་བསྐུར་བའི་ཕྱིར་མཎྜལ་ཕུལ། གསོལ་བ་གདབ་པ་ནི། བྱང་ཆུབ་རྡོ་རྗེས་སངས་རྒྱས་ལ༔ ཇི་ལྟར་མཆོག་ཆེན་བསྩལ་པ་བཞིན༔ བདག་ཀྱང་ཡོངས་སུ་བསྐྱབ་པའི་ཕྱིར༔ ནམ་མཁའི་
རྡོ་རྗེས་དེང་བདག་སྩོལ༔ ཞེས་གསོལ་བ་བཏབ་པས། མདུན་བསྐྱེད་ཀྱི་གཙོ་བོ་ཡབ་ཡུམ་གྱི་ཐུགས་ཀ་ནས་མར་མེ་གཅིག་ལས་གཉིས་མཆེད་ཀྱི་ཚུལ་དུ་དབང་རྫས་རྣམས་བྱུང་། བདག་ལ་
མངོན་པར་དབང་བསྐུར་བར་གྱུར་པར་བསམས་ཏེ༔ ཧཱུྃ༔ དབང་བསྐུར་རྡོ་རྗེ་ཆེན་པོ་སྟེ༔ ཁམས་གསུམ་ཀུན་གྱིས་ཕྱག་བྱས་པས༔ སངས་རྒྱས་ཀུན་གྱི་གསང་གསུམ་གྱི༔
གནས་ལས་བྱུང་བ་སྦྱིན་པར་བྱ༔ ཨོཾ་ཧཱུྃ་ཏྲཱཾཿ་ཧྲཱིཿཨཱཿབཛྲ་ཀ་ལ་ཤ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ བྱང་ཆུབ་སེམས་ཀྱི་བདུད་རྩིས་དབང་བསྐུར་བས་ལུས་ཀྱི་ནང་ཐམས་ཅད་གང་། སྒྲིབ་གཉིས་

༄༅། །བག་ཆགས་དང་བཅས་པ་དག བདེ་བ་ཆེན་པོའི་ཡེ་ཤེས་ཉམས་སུ་མྱོངས། ཆུའི་ལྷག་མ་སྤྱི་བོར་བརྟན་པ་ལས་དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར།
སྤྲོ་ན་ལྷ་དབང་རྒྱས་བསྡུས་ཇི་ལྟར་རིགས་པ་བཀའ་གཏེར་གྱི་ཞི་ཁོའི་གཞུང་གང་རུང་ལྟར་སྦྱར། དག་པ་བརྗོད་པ་ནི། བུམ་པའི་དབང་བསྐུར་ཡོངས་སུ་རྫོགས༔ ལུས་ཀྱི་སྒྲིབ་དག་ཀུན་ཏུ་འོད༔ ས་ནོན་ཞི་བའི་ལས་རྣམས་འགྲུབ༔
སྤྲུལ་སྐུ་མངོན་དུ་བྱས་པའོ༔ ཞེས་རྟོག་པ་བསྐྱེད། ནམ་མཁར་བཞུགས་པའི་དེ་བཞིན་གཤེགས་པ་ཡབ་ཡུམ་རྣམས་སྙོམས་པར་ཞུགས་པའི་བྱང་ཆུབ་སེམས་ཀྱི་བདུད་རྩི་ལྕེ་ཐོག་ཏུ་བཞག་
པར་གྱུར། བདུད་རྩི་མྱོངས་ལ། ཧཱུྃ༔ ཇི་ལྟར་སྔོན་གྱི་སངས་རྒྱས་ཀྱིས༔ དབང་བསྐུར་སྲས་ལ་སྦྱིན་པ་ལྟར༔ གཉིས་མེད་སྦྱར་བའི་བདུད་རྩིའི་ཆུ༔ གདན་གསུམ་ངོ་བོས་ཁྱོད་དབང་
བསྐུར༔ སྔགས་མཐར༔ བོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ མགྲིན་པ་ནས་བརྒྱུད་རྩ་ཁམས་གང༔ གསང་བའི་དབང་ཐོབ་ངག་སྒྲིབ་དག༔ རྒྱས་པའི་ལས་འགྲུབ་པད་ཅན་ནོན༔ རང་བྱུང་རྣམ་

བཞི་མངོན་དུ་གྱུར༔ དཀྱིལ་འཁོར་གྱི་གཙོ་བོའི་ཐུགས་ཀ་ནས་གཟུགས་དང་ལང་ཚོ་རྫོགས་པའི་རིག་མ་རྡོ་རྗེ་བཙུན་མོའི་ངོ་བོ་ཅན་སྤྲོས་ཏེ་ཐར་པ་བསྟེན་པར་བསྐུལ་བར་གྱུར། ཧཱུྃ༔ ཀུན་
བཟང་ཐུགས་ཀ་ནས་བྱུང་བའི༔ ལྷ་མོ་དགའ་སྟེར་གནས་སྟེར་མ༔ གཟུགས་དང་ལང་ཚོ་ཀུན་ལྡན་པ༔ འདི་ཁྱེར་རྟག་ཏུ་མཆོད་པ་གྱིས༔ ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཎ་བཛྲ་སྭ་
བྷཱ་ཝ་ཨཱཏྨ་ཀོཉ་ཧཾ༔ ལྷ་མོ་རྡོ་རྗེའི་ལམ་དུ་ཞུགས༔ སྙིང་གར་བརྒྱུད་དེ་སྤྱི་བོར་ཐིམ༔ མས་བརྟན་དགའ་བཞིའི་མཐར་བསྐྱལ་ལོ༔ ཤེར་དབང་ཐོབ་ནས་ཡིད་སྒྲིབ་དག༔ དབང་གི་
ལས་འགྲུབ་ཚོགས་ཆེན་ནོན༔ དགའ་བཞིའི་ཡེ་ཤེས་མངོན་དུ་གྱུར༔ དབང་བཞི་པའི་སྨད་དུ༔ བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་ཐུགས་ཀ་ནས་རང་འདྲའི་ཡེ་ཤེས་ཀྱི་སྐུ་
གཉིས་པ་བྱུང་། སྙིང་གའི་དབུས་སུ་ཐིམ་པ་ལ་བརྟེན་ནས་བྱིན་རླབས་འཕོ་བའི་རིམ་པས་དོན་གྱི་ལྷན་ཅིག་སྐྱེས་པའི་ཡེ་ཤེས་རྒྱུད་ལ་སྐྱེས་པར་གྱུར། རྡོ་རྗེ་སེམས་དཔའི་མེ་ལོང་གི་བརྡས་མཚོན་ཏེ། ཧཱུྃ༔

༄༅། །བདེ་ལ་སེམས་བཟུང་སྟོང་ཉིད་ངང༔ སྲིད་པ་ངོ་བོ་ཉིད་དག་པ༔ སྣང་སྟོང་ཟུང་འཇུག་མཐའ་ལས་འདས༔ རང་བཞིན་དག་པའི་དོན་བསྒོམ་བྱ༔ སྔགས་མཐར་ཀཱ་ཡ་ཝཱ་
ཀ་ཙིཏྟ་ཛྷཱ་ན་ཨ་བྷི་ཥིཉྩ་ཨོཾ་ཨཱཿཧཱུྃ༔ བཞི་པའི་དབང་ཐོབ་རྦ་རླབས་དང༔ དྲག་པོའི་ལས་འགྲུབ་བླ་མའི་ས༔ ནོན་ཞིང་སྒོ་གསུམ་དམ་ཚིག་འཛིན༔ ངོ་བོ་ཉིད་སྐུ་ཧེ་རུ་ཀ༔ མ་
བཅོས་རྫོགས་པ་ཆེན་པོ་འགྲུབ༔ ཅེས་རྟོག་པ་བསྐྱེད། གཏང་རག་གི་མཎྜལ་དང་། བདག་གི་ལུས་དང་ལོངས་སྤྱོད་ཀུན༔ ཁྱེད་ལ་འབུལ་གྱིས་ཡོངས་སུ་བཞེས༔ ཁྱེད་ཀྱི་ཐུགས་རྗེས་བདག་ལ་
ཟུངས༔ ཀུན་ཀྱང་ཡེ་ཤེས་མཆོག་ཐོབ་ཤོག༔ རྩ་བ་ཡན་ལག་དམ་ཚིག་རྣམས༔ ལུས་དང་སྲོག་གི་ཕྱིར་མི་གཏོང༔ རིན་ཆེན་གླང་པོ་ནོར་བུ་རྟ༔ བུ་དང་བུ་མོ་ཡོ་བྱད་རྣམས༔ ཡུལ་
འཁོར་ལོངས་སྤྱོད་བཅས་ཀུན་འབུལ༔ ཚེ་གཅིག་གྲོལ་འགྱུར་གདམས་མཆོག་སྩོལ༔ ཞེས་བརྗོད། ཛཿཧཱུྃ་བྃ་ཧོཿ ནམ་མཁར་བཞུགས་པའི་དབང་གི་ལྷ་རྣམས་ཡི་གེ་གསུམ་གྱི་རྣམ་པས་

རང་ལ་ཐིམ་པར་གྱུར་བའི་མོས་བས་དབྱིངས་རིག་དབྱེར་མེད་ཀྱི་ངང་དུ་མཉམ་པར་གཞག་གོ། དེ་ནས་ཚོགས་ལ་རོལ་ཞིང་ལྷག་མ་སོགས་གོང་ལྟར་བྱའོ། །གཉིས་པ་ནི། སློབ་མ་ལ་ཁྲུས་བྱ། བགེགས་བསྐྲད། སྲུང་འཁོར་བསྒོམ། ལོ་རྒྱུས་ཀྱིས་ཀྱང་དྲངས་ཏེ་མཎྜལ་
འབུལ་བ་སོགས་བདག་འཇུག་གི་ཆོ་ག་ལ་མཚམས་སྦྱོར་ཅུང་ཟད་དང་བཅས་རྗེས་སུ་འཛིན་པར་བྱའོ། །གསུམ་པ་ནི། ཞི་ཁྲོ་སྤྱིའི་རྒྱུད་ཧེ་རུ་ཀ་གལ་པོའི་བརྟག་པ་ལས། དང་པོ་རྟེན་བཅས་མི་ལུས་ཚོགས། །གཉིས་པ་ལྷ་དབང་སྟ་གོན་གནས། །གསུམ་པ་དཀྱིལ་འཁོར་དབང་བསྐུར་ནས། །
བཞི་བ་ཞི་བས་བསྙེན་པར་བྱ། །ལྔ་བ་ཁྲོ་བོས་བསྒྲུབ་པ་ལ། །དྲུག་པ་ཨ་ལས་ཆོས་སྐུ་འཐོབ། །བདུན་བ་གཟུགས་སྐུས་འགྲོ་དོན་མཛད། །བདུན་ཚིགས་ཞེས་ནི་མགོན་བོས་གསུངས། །ཞེས་བའི་དོན་གྲུབ་བའི་མན་ངག་གིས་བྱེ་བའི་རྗེས་སུ་འབྲངས་ཏེ་ཤིན་ཏུ་མདོར་བསྡུས་སུ་བྱ་བའི་ཚུལ་
ལ། རྒྱུད་སྦྱོང་འཇུག་དང་དབང་བསྐུར་བྱ། །བསྙེན་སྒྲུབ་གནས་སྤར་ལམ་སྦྱང་ངོ། །ཞེས་བདུན་ལས། དང་པོ་ནི། སྦྱོར་བའི་སྐབས་སུ་མིང་བྱང་དང་བྲབ་རྫས་སོགས་འདུ་བྱས་ལ། དངོས་གཞིའི་སྐབས་རྣམ་བུམ་དང་ལས་བུམ་བསྒྲུབ་བ་གོང་ལྟར་དང་། སྔགས་ཀྱི་ནུས་བ་བྲབ་རྫས་
ལའང་བསྟིམ། རྗེས་ཚོགས་མཆོད་ཡན་གྲུབ་ནས་བདག་འཇུག་རྒྱས་བསྡུས་གང་རིགས་བྱ། དེ་ནས་རྟེན་བསྐྱེད་པ་ནི། ཤཱུ་ནྱ་ཏཱས་སྦྱང་། སྟོང་པའི་ངང་ལས་པདྨ་དང་ཟླ་བའི་སྟེང་དུ་མིང་བྱང་ནྲྀ་ལས་ཚེ་འདས་ཀྱི་གཟུགས་ཀྱི་རྣམ་པ་ཇི་ལྟ་

༄༅། །བར་གྱུར་བར་བསམས་ལ་རྣམ་ཤེས་དགུག་བ་ནི། ན་མོ། དཀོན་མཆོག་རྩ་གསུམ་ཞི་ཁྲོ་དང་། །སྔགས་རྒྱ་ཏིང་འཛིན་བདེན་པའི་མཐུས། །ཚེ་འདས་རྣམ་ཤེས་སྐད་ཅིག་གིས། ། །
དམིགས་པའི་རྟེན་འདིར་མཆིས་གྱུར་ཅིག །ནྲྀ་བཛྲ་ཨངྐུ་ཤ་ཛཿཛཿཧཱུྃ་བྃ་ཧོཿ རྣམ་པར་ཤེས་པ་ཨ་དཀར་པོའི་རྣམ་པས་རྟེན་ལ་ཐིམ་པར་གྱུར་པར་བསམ། བགེགས་སྦྱོང་བའི་ཕྱིར་གཏོར་མ་རྃ་ཡྃ་ཁྃ་གིས་བསང་།
ཨོཾ་ཨཱཿཧཱུྃ་གིས་བརླབ། ཨོཾ་སརྦ་བིགྷཱན་ན་མ་སརྦ་ཏ་ཐཱ་ག་ཏེ་བྷྱོ་སོགས་ལན་གསུམ་གྱིས་བསྔོས་ལ། ཧཱུྃ༔ ཚེ་འདས་གསོན་བདུད་གཤིན་ལྕགས་བགེགས། །ཐར་ལམ་བར་དུ་གཅོད་པ་ཀུན། །གཏོར་མ་
འདི་ལོངས་གཞན་དུ་དེངས། །བཀའ་ལས་འདས་ན་བརླག་པར་འགྱུར། །ཞེས་དང་། དྲག་སྔགས་བརྗོད་པས་བསྐྲད། ཨོཾ་བཛྲ་རཀྵ་རཀྵ་ཧཱུྃ་ཞེས་རྡོ་རྗེའི་སྲུང་འཁོར་བསྒོམ། དེ་ནས་སྤྲོ་ན་མཆོག་ཁྲུས་སྔོན་དུ་འགྲོ་བས་ལས་
དང་ཉོན་མོངས་པ་སྦྱང་ཕྱིར་གཟུགས་བརྙན་ལ་བཀུ་ཞིང་། རྣམ་ཤེས་ཕུང་པོ་རྣམ་དག་པའི། །མེ་ལོང་ལྟ་བུའི་ཡེ་ཤེས་ཆུས། །ཞེ་སྡང་ཉོན་མོངས་བག་ཆགས་བཀྲུས། །མི་བསྐྱོད་རྡོ་རྗེའི་སྐུ་ཐོབ་ཤོག །གཟུགས་

ཀྱི་ཕུང་པོ་རྣམ་དག་པའི། །ཆོས་ཀྱི་དབྱིངས་ཀྱི་ཡེ་ཤེས་ཆུས། །མ་རིག་གཏི་མུག་བག་ཆགས་སྦྱངས། །རྣམ་པར་སྣང་མཛད་སྐུ་ཐོབ་ཤོག ། ཚོར་བའི་ཕུང་པོ་རྣམ་དག་པའི། །མཉམ་
པ་ཉིད་ཀྱི་ཡེ་ཤེས་ཆུས། །ང་རྒྱལ་དྲི་མ་དག་གྱུར་ནས། །རིན་ཆེན་འབྱུང་ལྡན་སྐུ་ཐོབ་ཤོག །འདུ་ཤེས་ཕུང་པོ་རྣམ་དག་པའི། །སོ་སོར་རྟོག་པའི་ཡེ་ཤེས་ཆུས། །འདོད་ཆགས་ཉོན་མོངས་
དག་གྱུར་ནས། །སྣང་བ་མཐའ་ཡས་སྐུ་ཐོབ་ཤོག །འདུ་བྱེད་ཕུང་པོ་རྣམ་དག་པའི། །བྱ་བ་གྲུབ་པའི་ཡེ་ཤེས་ཆུས། །ཕྲག་དོག་ཉོན་མོངས་བྱང་གྱུར་ནས། །དོན་ཡོད་གྲུབ་པའི་སྐུ་ཐོབ་
ཤོག །ཡེ་ཤེས་ཆུ་བོ་ཁྲུས་ཀྱི་རྫིང་། །རྣམ་རྟོག་དྲི་མ་སྦྱོང་བྱེད་པས། །དུག་གསུམ་སྒྲིབ་པ་དག་གྱུར་ནས། །སྐུ་གསུང་ཐུགས་སུ་ལྷུན་གྲུབ་ཤོག །ཅེས་ཚིགས་བཅད་སོ་སོའི་མཚམས་སུ་རྩ་སྔགས་དང་
ཡི་གེ་བརྒྱ་པའི་མཐར། ཧཱུྃ་ཧཱུྃ་ཀ་ལ་ཤ་ཁྃ་ཚེ་ལས་འདས་པའི་ཉོན་མོངས་པ་བག་ཆགས་དང་བཅས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ་ཞེས་བཀྲུ་དེ་ལྟར་ཡེ་ཤེས་ལྔའི་རང་བཞིན་ཅན་གྱི་བདུད་རྩིའི་

༄༅། །ཆུ་རྒྱུན་གྱིས་བཀྲུས་པས་ཚེ་ལས་འདས་པའི་ཉོན་མོངས་པ་དང་སྡིག་སྒྲིབ་ཐམས་ཅད་བྱང་ཏེ་ལུས་དག་པ་ཤེལ་ལྟར་གྱུར་ཅིང་། ཚོགས་བསགས་པའི་སླད་དུ་བླ་
མ་དང་དཀྱིལ་འཁོར་གྱི་ལྷ་ལ་ཕྱག་འཚལ་ཞིང་མཆོད་པའི་སྤྲིན་རབ་འབྱམས་སུ་སྤྲོས་ཏེ་སྐྱབས་སུ་གསོལ་བར་གྱུར་པར་བསམས་ལ། ཕྱོགས་བཅུར་བཞུགས་པའི་བླ་མ་དང་། །མཆོག་
གསུམ་ཞི་ཁྲོ་རབ་འབྱམས་ཀྱི། །དཀྱིལ་འཁོར་ལྷ་ཚོགས་ཐམས་ཅད་ལ། །དེ་རིང་ཉིད་ནས་བདག་སྐྱབས་མཆི། །སྒོ་གསུམ་གུས་པས་ཕྱག་འཚལ་ཞིང་། །ལུས་དང་ལོངས་སྤྱོད་དགེ་
ཚོགས་བཅས། །ཀུན་བཟང་མཆོད་པའི་སྤྲིན་ཆེན་པོས། །རྟག་པར་རྒྱུན་དུ་མཆོད་པར་བགྱི། །མགོན་པོ་ཐུགས་རྗེ་ཅན་རྣམས་ཀྱིས། །འཁོར་བའི་སེམས་ཅན་བདག་ལྟ་བུ། །བར་
དོའི་གནས་ན་མགོན་མེད་ཅིང་། །འཇིགས་པས་མནར་བ་བདག་ལ་དགོངས། ཐོག་མེད་དུས་ནས་སྤྱད་པ་ཡི། །ལས་ངན་སྒྲིབ་པས་བཅིངས་པ་བདག །མཐའ་མེད་འཁོར་བའི་སྡུག་

བསྔལ་ལས། །བདེ་ཆེན་གནས་སུ་དྲང་དུ་གསོལ། །བར་དོའི་འཇིགས་པ་གཤིན་རྗེའི་འཕྲང་། །ཉམ་ངའི་གནས་སུ་འཁྱམས་པའི་འགྲོ། །ཉོན་མོངས་གདུང་བས་གཟིར་བ་རྣམས། །བྱམས་
པའི་ཐུགས་རྗེས་བསྐྱབ་ཏུ་གསོལ། །ཞེས་ཚེ་འདས་ཉིད་གདུང་བ་དྲག་པོ་སྐྱེས་པའི་རྐྱེན་གྱིས་དཀྱིལ་འཁོར་དུ་འཇུག་པའི་སྐལ་པ་དང་ལྡན་པར་བསམ། གཉིས་པ་ལ་གཉིས། སྦྱོར་བ་རིགས་དྲུག་གི་
གནས་ནས་དྲངས་ཤིང་རྡོ་རྗེའི་གྲལ་དུ་འགོད་པ་དང་། དངོས་གཞི་དཀྱིལ་འཁོར་ཆེན་པོར་འཇུག་པའོ། །དང་བོ་ནི། རྒྱས་བར་གཞན་དུ་ཤེས་ལ། འདིར་འབྲུ་གསུམ་རྡོ་རྗེའི་བཟླས་བའི་ཏིང་ངེ་འཛིན་གྱིས་དྲངས་བའི་ཚུལ་ཤིན་ཏུ་བསྡུས་པ་ནི། ཚེ་འདས་ལུས་ཀྱི་གནས་དྲུག་
ཏུ། །སྤྱི་བོར་ལྷ་ཡི་ས་བོན་དང་། །བག་ཆགས་འདུས་པའི་ཨ་དཀར་པོ། །མགྲིན་པར་ལྷ་མིན་སུ་སེར་པོ། །སྙིང་གར་མི་ཡི་ནྲྀ་ལྗང་གུ །ལྟེ་བར་དུད་འགྲོའི་དུདུད་ཀ ༼དུད་འགྲོའི་ས་བོན་དུདུད་
ཀ་དང་། དམྱལ་བའི་ས་བོན་ཏྲི་ནག་པོར་གལྤོའི་རྒྱུད་ཉིད་ལས་གསུངས། མཆན།༽གསང་གནས་ཡི་དྭགས་བྲེ་དམར་པོ། །རྐང་མཐིལ་དམྱལ་བའི་ཏྲི་ནག་པོ། །ཉོན་མོངས་ལས་དང་སྡིག་སྒྲིབ་ཀུན། ། 

༄༅། །ཐམས་ཅད་ཚོགས་པའི་ངོ་བོར་གྱུར། །རང་ཉིད་ཞི་ཁྲོ་རབ་འབྱམས་ཀྱི། །སྤྱི་བོར་ཟླ་སྟེང་ཨོཾ་དཀར་པོ། །ལྗགས་སྟེང་པདྨར་ཨཱདམར་པོ། །སྙིང་གར་ཉི་མར་ཧཱུྃ་མཐིང་
ག །དེ་བཞིན་གཤེགས་པ་ཐམས་ཅད་ཀྱི། །རྡོ་རྗེ་གསུམ་གྱི་ངོ་བོར་གསལ། །བསྒོམ་ཞིང་བཟླས་པས་འོད་ཟེར་སྤྲིན། །མེ་ལྕེ་ལྟ་བུ་རབ་ཏུ་འཕྲོས། །རིགས་དྲུག་ས་བོན་ལས་
ཉོན་གྱི། །བག་ཆགས་མ་ལུས་བསྲེགས་པར་གྱུར། །ཅེས་བརྗོད་ཅིང་བསམས་ལ། སྐུ་གསུང་ཐུགས་ཀྱི་གནས་རྣམས་ནས། །སྤྲོ་བ་རྣམ་པ་གསུམ་དག་བྱ། །རྡོ་རྗེའི་བཟླས་པ་འདི་ཡིས་ནི། །
རྡོ་རྗེ་གསུམ་གྱི་ཐུགས་འདྲར་གྱུར། །ཨོཾ་ཨཱཿཧཱུྃ་ཕཊ་ཛཿ ཞེས་འོད་ཟེར་སྦྲོས་ཤིང་བསྡུས་ཏེ་འབྲུ་གསུམ་རྡོ་རྗེའི་བཟླས་པ་དང་ངག་བཟླས་ཅི་རིགས་པའི་མཐར་སྔགས་བཟླས་པའི་བྱེ་མས་བྲབ་ཅིང་། སངས་རྒྱས་རྣམས་ཀྱི་སྐུ་གསུང་
ཐུགས། །བསམས་ནས་གཟུགས་ཀྱི་མཆོག་བརྟག་པ། །ཡེ་ཤེས་རྡོ་རྗེ་རབ་ཏུ་བྱ། །འདིས་ནི་བྱང་ཆུབ་མཆོག་ཐོབ་བོ། །ཞེས་དང་རྩ་སྔགས་ཡི་གེ་བརྒྱ་བ་དང་བཅས་པའི་མཐར། ཨ་སུ་ནྲྀདུཿཔྲེ་ཏྲི་ཤོ་དྷ་ནི།

ཤོ་དྷ་ནི། སརྦ་པཱ་པཾ་བི་ཤོ་དྷ་ནི་སྭཱ་ཧཱ། ཞེས་བརྗོད། དེ་ལྟར་ཚེ་འདས་ཀྱི་རིགས་དྲུག་ཏུ་སྐྱེ་བའི་ས་བོན་བག་ཆགས་དང་བཅས་པ་དག་སྟེ་དཀྱིལ་འཁོར་དང་ཉེ་བར་རྡོ་རྗེའི་གྲལ་དུ་འཁོད་
པར་གྱུར་པར་བསམ། གཉིས་པ་ནི། མཎྜལ་ནས་བཟུང་ཡེ་ཤེས་དབབ་བརྟན་གྱི་བར་དང་། གསུམ་པ་ནི། དངོས་གཞིའི་མཎྜལ་ནས་དབང་ལྷ་བསྟིམ་པའི་བར་གོང་ལྟར་བྱ །རྗེས་འབྲེལ་མངའ་དབུལ་ཀྱི་ཚུལ་དུ་འདོད་ཡོན་རྃ་ཡྃ་ཁྃ་གིས་བསང་སྦྱང་། ༀ་
ཨཱཿཧཱུྃ་དང་སྤྲོ་ན་ནམ་མཁའ་མཛོད་ཀྱི་སྔགས་རྒྱས་བརླབ། ཕྱོགས་དུས་ཀུན་ན་གཟུགས་སྒྲ་དྲི་དང་རོ། །རེག་བྱའི་ཁྱད་པར་ཕུན་སུམ་ཚོགས་པ་རྣམས། །རྡོ་རྗེ་སེམས་དཔའི་གནས་ཐོབ་ཁྱོད་ལ་འབུལ། །
ཟག་མེད་དགའ་བདེས་རྟག་ཏུ་ཚིམ་པར་ཤོག །ཨོཾ་བཛྲ་སཏཱ་པཉྩ་ཀཱ་མ་གུ་ཎ་པྲ་ཏཱིཙྪ་སྭཱ་ཧཱ། ཞེས་དང་། སྤྲོ་ན་འདོད་ཡོན་ལྔ་སོ་སོར་ཕྲལ་བས་མཆོད། བཞི་པ་ནི། བདག་དང་དམིགས་ཡུལ་གྱི་སྙིང་གའི་སྟེང་
ཁང་ཞི་བའི་ལྷ་ཚོགས་ལྷག་པར་གསལ་བ་ལས་བདེ་བ་ཆེན་པོའི་འོད་ཟེར་འཕྲོས། དབང་དོན་གྱི་ཡེ་ཤེས་བརྟན་ཅིང་ནུས་པ་དང་ལྡན་པར་བྱས། བྱང་ཆུབ་སེམས་གཉིས་རྒྱུད་ལ་སྐྱེས་པར་

༄༅། །གྱུར་བའི་མོས་པས། ཨོཾ་ཨཱཿཧཱུྃ་ཧྲཱིཿབོདྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཞེས་ཅི་རིགས་བཟླ་བསྙེན་པའི་མཐར། ཉོན་ཅིག་ཚེ་འདས་རིགས་ཀྱི་བུ། །རིགས་དྲུག་གནས་ན་བདེ་བ་མེད། །
སྡུག་བསྔལ་ལས་ལ་མ་ཆགས་པར། །མ་ཡེངས་རྩེ་གཅིག་དྲན་པས་ཟུངས། །འོག་མིན་ཆོས་དབྱིངས་ཞིང་ཁམས་སུ། །བཅོམ་ལྡན་རྡོ་རྗེ་སེམས་དཔའ་བཞུགས། །གཉིས་མེད་སྦྱོར་།
བའི་མཁའ་དབྱིངས་སུ། རང་རིག་རྩལ་གྱིས་འགྲོ་བར་གྱིས། །ཞེས་ལམ་བསྟན། ལྔ་བ་ནི། ཞི་བའི་ལྷ་ཚོགས་རྣམས་འོད་དུ་ཞུ་ནས་གཙོ་བོ་རྡོ་རྗེ་སེམས་དཔའ་ལ་ཐིམ། དེའི་འོད་ཟེར་གྱིས་འོག་
ཁང་ཁྲོ་བོའི་ལྷ་ཚོགས་ལྷག་པར་གསལ་བར་བྱས། སྙོམས་པར་ཞུགས་པའི་བདེ་བའི་སྒྲ་དང་འོད་ཟེར་གྱིས་དགའ་བ་བཞིའི་ཡེ་ཤེས་རྒྱུད་ལ་སྐྱེས་པར་གྱུར་པའི་མོས་པས། ཨོཾ་རུ་ལུ་རུ་ལུ་ཧཱུྃ་
བྷྱོ་ཧཱུྃ་ཞེས་ཅི་རིགས་པས་བསྒྲུབ། དྲུག་པ་ནི། པདྨོ་འདམ་གྱིས་མ་གོས་ལྟར། །སྲིད་གསུམ་དྲི་མས་མ་གོས་ཤིང་། །སྲིད་པའི་པདྨོ་ལས་བྱུང་བ། །མངོན་དགའི་ཞིང་དུ་སྐྱེ་བར་ཤོག །འོག་ཁང་ཁྲོ་

བོའི་ལྷ་ཚོགས་རྣམས་བཛྲ་ཧེ་རུ་ཀ་ལ་ཐིམ། དེ་ཉིད་སྤྱི་བོའི་རྡོ་རྗེ་སེམས་དཔའ་དང་དབྱེར་མེད་དུ་གྱུར། གཞི་ལུས་ཀྱི་སྤྲུལ་པའི་དཀྱིལ་འཁོར་ཇི་སྙེད་པའང་འདུས་ཏེ་མཐར་རླུང་རིག་
དབྱེར་མེད་པའི་དྭངས་མ་ཨ་དཀར་པོ་གསལ་ལ་འཚེར་བར་གྱུར་པ། རྩལ་པོ་ཆེས་མདའ་འཕང་པ་ལྟར་ཚངས་པའི་ལམ་ནས་ཐོན། འོག་མིན་གྱི་ཞིང་དུ་སོང་། རྡོ་རྗེ་སེམས་དཔའ་ཡབ་
ཡུམ་གྱི་སྦྱོར་མཚམས་སུ་ཐིམ་པར་གྱུར་བའི་མོས་པས་དབྱིངས་རིག་བསྲེས་ཏེ་མཉམ་པར་བཞག་བས་གནས་སྦར། སྙིགས་མའི་ཕུང་ཁམས་ཡེ་ཤེས་ཀྱི་མེས་བསྲེགས་པར་བསམས་ལ། ཧཱུྃ༔ ཆོས་ཉིད་རྣམ་དག་
ཐབ་ཁུང་དུ། །ཆོས་ཅན་མཚན་མའི་ཕུང་ཁམས་བསྲེག །དབྱིངས་རིག་ཟུང་འཇུག་འོད་གསལ་ངང་། །གཟུང་འཛིན་སྤྲོས་པ་ཞི་གྱུར་ཅིག །སྔགས་མཐར་ཛྷཱ་ན་ཛྭ་ལ་རྃ་ཞེས་པས་བྱང་བུ་བསྲེག་
བདུན་པ་ནི། དཀོན་མཆོག་བདེན་པའི་བྱིན་རླབས་དང་། །ལྷ་དང་སྙིང་པོ་ཕྱག་རྒྱའི་མཐུས། །ལམ་ལྔ་ས་བཅུ་སྐད་ཅིག་ལ། །ཐོགས་པ་མེད་པར་བགྲོད་གྱུར་ཅིག །ཅེས་ལམ་སྦྱངས་པས་

༄༅། །འོད་གསལ་གྱི་ངང་ལས་སློབ་པའི་ཟུང་འཇུག་སྒྱུ་མ་ལྟ་བུའི་སྐུར་བཞེངས་ཏེ་སླར་ཡང་སྟེང་གི་ནམ་མཁའ་ལ་ཆེད་དུ་འོངས་ནས་དྲིན་ལན་བསབ་པའི་ཕྱིར་མེ་ཏོག་འཐོར་བཞིན་
པས་རྒྱལ་བའི་ཕྲིན་ལས་ལ་ཆེད་དུ་བརྗོད་པར་གྱུར། ཨེ་མ་སངས་རྒྱས་ཨེ་སངས་རྒྱས། །ཨེ་མ་སངས་རྒྱས་ཕྲིན་ལས་འཕགས། །གང་ཕྱིར་བདག་ཅག་ངན་སོང་སྦྱངས། །བྱང་ཆུབ་སྤྱོད་།
པ་ཉིད་ལ་བཞག །ཅེས་བརྗོད་དེ་སླར་ཡང་མངོན་པར་དགའ་བའི་ཞིང་དུ་སོང་ནས་ལམ་གྱི་ལྷག་མ་སྦྱངས་ཏེ། དབུས་ཕྱོགས་མེ་རི་འབར་བ་ཀུན་ཏུ་བཟང་པོའི་ཞིང་ཁམས་སུ་སངས་རྒྱས་པར་
གྱུར། ཅེས་བརྗོད་ཅིང་བསམས་ལ་སྨོན་ལམ་རྒྱ་ཆེར་གདབ། ཟང་ཐལ་ཡིག་བརྒྱ་བཟླ་བཞིན་བུམ་ཆུས་སྦྱང་། གཟུགས་སྐུ་རྒྱུན་མི་འཆད་པས་འགྲོ་བའི་དོན་མཛད་ཕྱིར་སཱཙྪ་གདབ། དེའང་། སྲོག་ཆགས་བྲལ་བའི་ས་དང་ཆུ། །རིན་ཆེན་དྲི་སྣ་༼རིན་
ཆེན་ལྔ་དང་དྲི་ལྔ། མཆན།༽རབ་ལྡན་པས། །ཞེས་ལེགས་པར་སྦྱར་བའི་འཇིམ་པ་སྔགས་བཟླ་བཞིན་འབི་འབི་བྱ། ཨོཾ་དྷརྨ་དྷ་ཏུ་གབྷེ་སྭ་ཧཱ་ཞེས་བརྗོད་ཅིང་རྒྱར་གཞུག རྟེན་འབྲེལ་སྙིང་པོ་བཟླས་པའི་མེ་ཏོག་ནང་དུ་བཅུག ཨོཾ་བཛྲ་མུཏྤ་ར་ཨཱ་

ཀོ་ཊ ༼རིན་ཆེན་ལྔ་དང་དྲི་ལྔ། མཆན།༽ ཡ་སྭཱ་ཧཱས་བརྡུང་། ཨོཾ་དྷརྨ་དྷཱ་ཏུ་སྭཱ་ཧཱས་རྒྱ་ནས་དབྱུང་། ཨོཾ་ཨཱཿཔྲ་ཏི་ཏིཥྛ་བཛྲ་སྭཱ་ཧཱས་སྟེགས་ལ་བཀོད། ཨོཾ་སརྦ་ཏ་ཐཱ་ག་ཏ་མ་ཎི་ཤ་ཏ་དཱིཔྟེ་ཛྭ་ལ་ཛྭ་ལ་དྷརྨ་དྷཱ་ཏུ་གབྷེ་
སྭཱ་ཧཱ། ཞེས་བརྗོད་ཅིང་མེ་ཏོག་འཐོར་བས་རབ་ཏུ་གནས། ཨོཾ་བཛྲ་པུཥྤེ་ནས་ཤཔྡ་པྲ་ཏཱིཙྪ་སྭཱ་ཧཱས་མཆོད། དགེ་བ་འདི་ཡིས་འགྲོ་བ་ཀུན། །མཐར་ཐུག་འབྲས་བུའི་སྐུ་གདུང་ཆེ། །སྐུ་གསུམ་ས་ལ་
གནས་པ་ནི། །ཡེ་ཤེས་རྣམ་ལྔས་བརྒྱན་པར་ཤོག །ཅེས་སྨོན་ལམ་གདབ་བོ། དེ་ལྟ་བུའི་ཆོ་གའི་རིམ་པའང་ཇི་སྐད་དུ། རྒྱུད་སྦྱོང་འཇུག་པ་ཚོགས་ལམ་གསུམ། །དབང་བསྐུར་སྦྱོར་ལམ་དྲོད་དང་རྩེ། །བསྙེན་པ་བགྲོད་པ་སྒྲུབ་བ་མཆོག །མཐོང་བའི་ལམ་དུ་
གནས་སྤར་ནས། །སྒོམ་པའི་ལམ་སྦྱངས་མཐར་ཕྱིན་པའི། །གཟུགས་སྐུའི་འགྲོ་དོན་རྟག་པའི་ཕྱིག །སྐུ་གདུང་ཆེན་པོ་གདབ་པར་བྱ། །ཞེས་གསུངས་པ་ལྟར་ཐར་པའི་འདྲ་འབག་ལམ་དུ་བྱེད་པའི་གནས་ལུང་ཁྱད་པར་ཅན་ཏེ། གཞུང་གི་དགོངས་པ་ལྟར་ན་བདུན་ཕྲག་རེ་རེར་ས་བཅད་
རེ་རེ་བྱ་བ་ཡིན་ནའང་། འདིར་ཡོངས་གྲགས་དཀྱུས་གཅིག་ཏུ་སྦྲེལ་བའི་ཚུལ་ལྟར་བཀོད་པའོ། །འདིའི་བསྙེན་བ་བྱེད་ན། ཇི་སྐད་བཤད་པའི་སྒྲུབ་ཐབས་ཐུན་བཞིར་བསྒོམ། དེའང་ཐོར་ཐུན་ནམ་སྔ་ཐུན་ལྟ་བུར་ལས་གཞུང་རྒྱས་པར་བསྲང་། གཞན་རྣམས་ལ་སྐྱབས་སེམས་ཚོགས་

༄༅། །བསགས་ཙམ་གྱི་རྗེས་དངོས་གཞིའི་རང་བཞིན་ཡོངས་སྒྲུབ་ཀྱི་བསྐྱེད་རིམ་གསལ་བཏབ་ལ་བཟླས་བ་ལ་འཇུག གང་ལྟར་ཡང་གཞུང་རྩ་བ་ལས། ཆོས་སྐུ་ཞི་ཁྲོ་རབ་འབྱམས་ནི༔ དབྱིངས་ཀྱི་སྟོང་ཆ་ཞི་བར་བཞུགས༔ རིག་པའི་གསལ་ཆ་ཁྲོ་བོར་བཞུགས༔ ཡེ་
ཤེས་རྩ་རླུང་ཐིག་ལེ་རྣམས༔ ཡིག་འབྲུ་སྔགས་ཀྱི་ཚུལ་དུ་བཞུགས༔ ཞི་ཁྲོ་དམ་པ་རིགས་བརྒྱ་སོགས༔ བཞུགས་ཀྱང་མ་བསྒོམས་མ་སྤྲད་ན༔ ལས་ཀྱི་རྩ་རླུང་ཐིག་ལེས་སྒྲིབ༔ དབུལ་པོའི་ཁྱིམ་གྱི་གཏེར་བཞིན་བཞུགས༔ ཕུང་བོ་སངས་རྒྱས་ལྔ་བདག་ལ༔ དཔྲལ་བར་
འཇམ་དཔལ་སྐུ་དཀྱིལ་བཞུགས༔ མགྲིན་པར་བདྨ་གསུང་དཀྱིལ་བཞུགས༔ སྙིང་གར་ཡང་དག་ཐུགས་དཀྱིལ་བཞུགས༔ ལྟེ་བར་ཡོན་ཏན་ཆེ་མཆོག་བཞུགས༔ གསང་བར་ཕུར་པ་ཕྲིན་ལས་བཞུགས༔ ཡན་ལག་ཉིང་ལག་ཐམས་ཅད་ལ༔ དཔའ་བོ་མཁའ་འགྲོ་ཇི་སྙེད་བཞུགས༔
དབྱིངས་རིག་དབྱེར་མེད་ཀུན་ཁྱབ་ཏུ དུ་མ་རོ་གཅིག་ད་ལ་བཞུགས༔ སྟེང་འོག་ཕྱོགས་མཚམས་ཐམས་ཅད་དུ༔ ཆོས་ཉིད་སྐུ་ཞིང་ཆེན་བོར་བཞུགས༔ མཉམ་ལ་མ་འདྲེས་འཇའ་ཚོན་ལྟར༔ གསལ་ལ་རྟོགས་མེད་མེ་ལོང་གཟུགས༔ སྣང་ལ་གདོས་མེད་ཆུ་ཟླ་ལྟར༔ གདོད་
ནས་ཡེ་རྫོགས་ཆེན་པོའི་སྐུ༔ སེམས་ཅན་ཀུན་ལ་རང་ཆས་སུ༔ ལྷུན་གྱིས་གྲུབ་པའི་ཚུལ་དུ་གནས༔ ལྟར་ཡོད་བཟུང་དུ་མེད་པར་བཞུགས༔ སྒྲ་འོད་ཟེར་གསུམ་འཕྲོ་འདུར་བཞུགས༔ རང་བཞིན་དྲི་མེད་གཙང་མར་བཞུགས༔ བདག་དང་རང་དབང་དམ་པར་བཞུགས༔ བདེ་

མཆོག་བདེ་བ་ཆེན་པོར་བཞུགས༔ རང་བྱུང་མེད་མིན་རྟག་པར་བཞུགས༔ ཁ་དོག་སྣ་ཚོགས་འབར་བར་བཞུགས༔ སྒྱུ་འཕྲུལ་ཆེན་པོའི་མིག་འཕྲུལ་བཞུགས༔ གཏིང་གསལ་ཆེན་པོའི་ངང་དུ་བཞུགས༔ དེ་ལྟར་རང་གནས་ཆེན་པོ་ལ༔ འཛིན་མེད་ངང་ནས་གཏད་དེ་བལྟ༔ མ་
ཡེངས་རྩེ་གཅིག་གནས་བ་ཙམ༔ ཅིར་སྣང་རང་རིག་ཆོས་སྐུ་རུ༔ ཤེས་ན་བར་དོ་རྣམས་སུ་གྲོལ༔ ཞེས་བའི་དགོངས་པ་ལྟར། གཟོད་མ་ནས་ཤིན་ཏུ་རྣམ་པར་དག་པའི་གཉུག་མའི་སྒོ་གསུམ་ལྷ་སྔགས་ཆོས་སྐུའི་ཡེ་ཤེས་རྣམ་པ་ཐམས་ཅད་པར་བཞུགས་བ་ཉིད་བསྒྲུབ་གཞིར་བྱས་ཏེ། ཀ་
དག་གཏིང་གསལ་གྱི་དགོངས་བ་ལས་མ་གཡོས་བཞིན་དུ། ལྷུན་གྲུབ་རང་བྱུང་ཆེན་པོའི་བསྐྱེད་བཟླས་ལ་རྩེ་གཅིག་ཏུ་བརྩོན་བས་གློ་བུར་གྱི་སྒྲིབ་གཉིས་བག་ཆགས་དང་བཅས་པ་བྱང་སྟེ། རབ་སྐྱེ་གནས་ཀྱི་བར་དོ་འདི་ཉིད་དུ་འཇའ་ལུས་རྡོ་རྗེའི་སྐུ་འགྲུབ། འབྲིང་འཆི་ཁའི་བར་དོར་འོད་གསལ་མངོན་དུ་འགྱུར་བའམ། ཆོས་ཉིད་བར་དོར་ཞི་ཁྲོ་ལོངས་སྤྱོད་རྫོགས་པའི་སྐུར་གྲོལ་ཞིང་། ཐ་མའང་སྲིད་པ་བར་དོར་རང་བཞིན་སྤྲུལ་པའི་ཞིང་ཁམས་སུ་དབུགས་དབྱུང་ཞིང་ལམ་གྱི་ལྷག་མ་སྤྱངས་ཏེ་གྲོལ་བར་འགྱུར་ལ། གནས་སྐབས་ལས་རུང་གི་བསྙེན་པ་ཙམ་ལ་
འབུམ་ཕྲག་བཅོ་ལྔའམ་སྤྱིར་བཏང་འབུམ་ཕྲག་བཞི་བཟླས་པས་ཀྱང་རུང་ངོ་། །ཞི་ཁྲོ་རབ་འབྱམས་རང་བྱུང་དཀྱིལ་འཁོར་གྱི། །ཟབ་གསལ་དབྱེར་མེད་ལམ་ལས་ཟུང་འཇུག་འབྲས། །ཡེ་ཤེས་སྙིང་བོའི་ཐིག་ལེར་འགྲོ་བ་ཀུན། །རྟག་པ་དམ་པའི་ཕྲིན་ལས་མཐར་ཕྱིན་ཤོག །འགྲན་

༄༅། །ཟླ་དང་བྲལ་བའི་སྤྲུལ་བའི་ལོ་ཙཱ་བ་ཆེན་བོ་བེ་རོ་ཙ་ན་བསམ་བཞིན་དུ་སྲིད་པ་ཉེ་བར་བཟུང་བའི་གཏེར་ཆེན་ཆོས་ཀྱི་རྒྱལ་པོ་འགྲོ་འདུལ་ཤེས་རབ་འོད་ཟེར་གྱིས་སྤྱན་དྲངས་པའི་ཞི་ཁྲོའི་བསྐྱེད་རྫོགས་ལམ་འབྲས་སྙིང་པོའི་ཀུན་བཟང་དོན་གྱི་ཕྲིན་ལས་ཁྲིགས་སུ་
བསྡེབས་པ་འདིའང་རང་གཞན་མཐའ་ཡས་པའི་ཡིད་ཅན་ཐམས་ཅད་གྲོལ་བ་བཞི་ལྡན་གྱི་ཕྲིན་ལས་རླབས་བོ་ཆེས་འོད་གསལ་སྙིང་པོ་ཡེ་ཤེས་ཀྱི་སྐུ་བསྒྲུབ་པའི་ཆ་རྐྱེན་དུ། བླ་མ་དང་ལྷག་པའི་ལྷས་གནང་བའི་བྱིན་རླབས་ཀྱི་བདུད་རྩིས་བློ་གྲོས་ཀྱི་པདྨོ་བྱེ་བ་མཚོ་སྐྱེས་རྡོ་རྗེ་འཆང་དགྱེས་
པའི་འབངས་མཁྱེན་བརྩེའི་དབང་པོས་གཏེར་གཞུང་རྩ་བ་ལ། རྡོ་རྗེའི་གསུང་རིགས་མཐུན་གཞན་གྱིས་ཁ་བསྐངས་ཏེ་གྲུབ་པར་སྦྱར་བ་གཞན་དོན་མཁའ་ཁྱབ་ཏུ་རྟག་པའི་རྒྱུར་གྱུར་ཅིག །སརྦ་དཱ་ཤྲི་ཡོ་བྷ་བ་ཏུ།། །།

༄༅། །གྲོལ་ཐིག་དགོངས་པ་རང་གྲོལ་གྱི་ལེ་ལག་དམ་གྲིབ་ཉེས་པ་ཀུན་སེལ་གྱི་ཁྲུས་ཆོག་བཞུགས།

༄༅། །ན་མཿཨུ་ཙུཥྨ་བཛྲ་ཀྲོདྨ་ཡ། འདིར་དམ་གྲིབ་ཉེས་པ་ཀུན་སེལ་གྱི་སྒོ་ནས་ཁྲུས་ཆོག་བྱ་བར་འདོད་པས། གནས་དབེན་པར་སྟེགས་ཀྱི་ཁང་པ་བུམ་གདན་པདྨ་འདབ་བརྒྱད་དམ། ཚོམ་བུའི་སྟེང་དུ་རིན་པོ་ཆེའི་བུམ་བ་རྒྱུན་འབབ་ཀྱི་ཆུ་དང་
རྫས་སོ་ལྔས་གཏམས་པ། མགུལ་ཆིངས། ཁ་རྒྱན། དུང་ཆོས། གཟུངས་རྡོར་དང་བཅས་པའི་མདུན་དུ་གཏོར་ཟླུམ་དཀར་པོ་ཉེར་སྤྱོད་དང་བཅས་པ་བཤམ། བསྒྲུབ་བྱའི་གྲིབ་གླུད། འབྲུ་སྨན། ཟས་སྣ། རིན་པོ་ཆེ། དར་སྣ་སོགས་ཀྱིས་བསྐོར་བ་དང་། སྣོད་གཅིག་
ཏུ་ཆངས་བུ་དང་། རིལ་བུ་ཉེར་གཅིག་ཉེ་བར་བསོགས། རང་གི་ཉེ་ལོགས་སུ་རྡོར་དྲིལ། ནས་བྲེ། རྨ་བྱའི་སྒྲོ་མདོངས་སོགས་འདུ་བྱས་ལ། ཐོག་མར་རང་ཉིད་བསྙེན་པ་བྱ་བ་ནི། སྐྱབས་སེམས་དང་ཚད་མེད་བཞི་སྒྲོམ་བ་སྔོན་དུ་བཏང་ནས། སྟོང་པའི་ངང་
ལས་སྐད་ཅིག་གིས༔ སྣ་ཚོགས་པད་ཉིའི་གདན་སྟེང་དུ༔ རང་ཉིད་ཁྲོ་ཆེན་དམེ་བརྩེགས་ནི༔ མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་ཀར་སྡིགས་མཛུབ་མཛད༔

༄༅། །ཁྲོ་བོའི་ཆ་ལུགས་རྫོགས་པར་སྒོམ༔ གནས་གསུམ་ཡི་གེའི་འཕྲོ་འདུ་ལས༔ ཞི་ཁྲོའི་ཚོགས་ཀུན་སྤྱན་དྲངས་བསྟིམ༔ མ་ལུས་སེམས་ཅན་ཀུན་གྱི་མགོན་གྱུར་ཅིང་།
སོགས་མཐར། བཛྲ་ས་མཱ་ཛ༔ས་སྤྱན་དྲངས། ཨརྒྷཾ་སོགས་ཀྱིས་མཆོད། ཛཿཧཱུྃ་བཾ་ཧོཿ གཉིས་སུ་མེད་པར་གྱུར། སླར་ཡང་ཐུགས་ཀའི་འོད་ཟེར་གྱིས་དབང་གི་ལྷ་རིགས་ལྔ་འཁོར་བཅས་སྤྱན་དྲངས། ཨརྒྷཾ་
སོགས་ཀྱིས་མཆོད། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཾ༔ ཞེས་གསོལ་བ་བཏབ་པས། དེ་རྣམས་ཀྱིས་བུམ་པའི་བདུད་རྩིས་དབང་བསྐུར། སྐུ་གང་། ཆུ་ལྷག་མ་སྤྱི་བོར་བརྟན་པ་ལས་མི་
བསྐྱོད་པས་དབུ་བརྒྱན་པར་གྱུར། བཟླས་དམིགས་ནི། ཐུགས་ཀར་པད་ཉིའི་ས་བོན་མཐར༔ བཟླས་སྔགས་མགལ་མེའི་འཁོར་ལོ་བཞིན༔ མེ་ཡི་ཚྭ་ཚྭ་འཁྲུག་ཅིང་འཕྲོ༔ གནོད་བྱེད་

ཉམས་ཆགས་ཀུན་བསྲེགས་གྱུརཿ ཨོཾ་ཨུ་ཙུཥྨ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨུ་ཊ་མི་ཊ་ཡ་ཏོར་ཡ་ཏོར་ཡ་སྭཱ་ཧཱ༔ མོན་ཊ་ཀྲོ་ཏ་ཡ་ཏོར་ཡ་ཏོར་ཏ་སྭཱ་ཧཱ༔ ཨ་ཀ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔
ཨ་བྷུ་ཀྲོ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨུ་ཊ་ཤ་ཏ་ཡ་ཏོར་ཡ་ཏོར་ཡ་སྭཱ་ཧཱ༔ ཨེ་ལིང་ཨེ་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ལ་མོན་ཊ་ཡ་ཏོར་ཡ་ཏོར་ཡ་སྭཱ་ཧཱ༔ ཨས་ནི་པིས་ནི་ཊ་ཡ་ཏོར་ཡ་
ཏོར་ཡ་སྭཱ་ཧཱ༔ ཨོཾ་བྷུར་ཀུར་མ་ཧཱ་པྲ་མ་ན་ཡེ༔ བྷུ་རྩི་བྷི་ཀི་བི་མ་ལེ༔ ཨུ་ཙུཥྨ་ཀྲོ་དྷ་ཧཱུྃ་ཕཊ་ཏོར་ཡ་ཏོར་ཡ་སྭཱ་ཧཱ༔ བསྙེན་བ་ཁྲི་ཉིད་སྔོན་སོང་ནས༔ ལས་སྦྱོར་བརྒྱ་ཕྲག་གིས་འགྲུབ་བོ༔ ཞེས་གསུངས་བས་རང་ཉིད་ནུས
ལྡན་དུ་བྱའོ། །དེ་ནས་གཞན་དོན་དུ་བུམ་བསྒྲུབ་བྱ་བ་ནི། མཆོད་པ་ཁ་གསོས། ཨོཾ་ཨཱཿཧཱུྃ་གིས་བྱིན་གྱིས་བརླབས་ལ། བུམ་པ་བསང་སྦྱངས། སྟོང་པའི་ངང་ལས་ཧཱུཾ་ཡིག་ནི༔ ཡོངས་གྱུར་རིན་ཆེན་བུམ་པ་ཆེ༔ ཚད་
དང་མཚན་ཉིད་རྫོགས་པའི་ནང༔ སྣ་ཚོགས་པད་ཉིའི་གདན་སྟེང་དུ༔ ཁྲོ་བོ་ཆེན་པོ་དམེ་བརྩེགས་ནི༔ མཐིང་ནག་འོད་ཟེར་ཀུན་འཕྲོ་བ༔ ཕྱག་གཉིས་ཐུགས་ཀར་སྡིགས་མཛུབ་མཛད༔

༄༅། །ཁྲོ་བོའི་ཆ་ལུགས་རྫོགས་པར་བསྒོམ༔ གནས་གསུམ་ཡི་གེའི་འཕྲོ་འདུ་ལས༔ ཞི་ཁྲོའི་ཚོགས་ཀུན་སྤྱན་དྲངས་བསྟིམ༔ མ་ལུས་སེམས་ཅན་ཀུན་གྱི་མགོན་གྱུར་
ཅིང༔ སོགས་ཀྱི་མཐར། བཛྲ་ས་མཱ་ཛས་སྤྱན་དྲངས། ཨརྒྷཾ་སོགས་ཀྱིས་མཆོད། ཛཿཧཱུྃ་བྃ་ཧོཿ ས་གཉིས་སུ་མེད་པར་གྱུར། སླར་ཡང་ཐུགས་ཀའི་འོད་ཟེར་གྱིས་དབང་གི་ལྷ་རིགས་ལྔ་འཁོར་
བཅས་སྤྱན་དྲངས། ཨརྒྷཾ་སོགས་ཀྱིས་མཆོད། ཨོཾ་སརྦ་ཏ་ཐཱ་ག་ཏ་ཨབྷི་ཥིཉྩ་ཏུ་མཾ༔ ཞེས་གསོལ་བ་བཏབ་པས། དེ་རྣམས་ཀྱིས་བུམ་པའི་བདུད་རྩིས་དབང་བསྐུར། སྐུ་གང་། ཆུ་ལྷག་
མ་སྤྱི་བོར་བརྟན་པ་ལས་མི་བསྐྱོད་པས་དབུ་བརྒྱན་པར་གྱུར། དྲིལ་བུ་འཁྲོལ་ཞིང་། བདག་མེད་ལྟ་བའི་ཧེ་རུ་ཀས། བདག་འཛིན་རཱུ་ཏྲ་བསྒྲལ་བའི་ཚེ། །སྣམ་ནས་ཁྲོ་བོའི་རྒྱལ་པོ་བྱུང་། །
གདུལ་དཀའ་འདུལ་མཛད་ཉིད་ལ་འདུད། །བསྟོད་པར་འོས་པ་ཐམས་ཅད་ལ། །སོགས་ཀྱིས་བསྟོད། བཟླས་དམིགས་ནི། འོད་ཟེར་ཕྱོགས་བཅུར་འཕྲོས་པ་ཡིས༔ སངས་རྒྱས་བྱང་སེམས་བླ་

མ་དང༔ ཡི་དམ་ཌཱ་ཀི་ཆོས་སྐྱོང་གི༔ ཐུགས་རྗེ་ནུས་མཐུ་ཐམས་ཅད་བསྡུས༔ གཟུངས་ཐག་ལ་འཁྲིལ་བུམ་ནང་སོང༔ བདུད་རྩིས་མེར་གྱི་གང་བར་གྱུར༔ ཞེས་བརྗོད་ཅིང་བསམ་
ནས་བཟླས་བ་ཅི་ནུས་བྱ། མཐར་ཨོཾ་ཨཱཿཧཱུྃ་ཞེས་དུང་ཆོས་ཀྱི་ཆུ་མཆོད་ཡོན་དུ་ཕུལ་བས་བུམ་ལྷ་འོད་དུ་ཞུ་ནས་བུམ་ཆུ་དང་རོ་གཅིག་ཏུ་འདྲེས་པར་བསམ་མོ། དེ་ནས་གཏོར་མ་འབུལ་བ་ནི། རཾ་ཡཾ་ཁཾ གིས་བསང་སྦྱངས།
སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཟག་པ་མེད་པའི་བདུད་རྩིའི་རང་བཞིན་དུ་གྱུར། ཨོཾ་ཨཱཿཧཱུྃ་གིས་བརླབ། རང་
གི་སྙིང་ག་ནས་འོད་ཟེར་འཕྲོས། ཁྲོ་བོའི་རྒྱལ་བོ་དམེ་བ་བརྩེགས་པ་འཁོར་དང་བཅས་པ་གཏོར་མའི་མགྲོན་དུ་མདུན་གྱི་ནམ་མཁར་བཛྲ་ས་མཱ་ཛཿ ལྗགས་རྡོ་རྗེའི་སྦུ་གུ་ཅན་གྱིས་གཏོར་
མའི་བཅུད་དྲངས་ཏེ་གསོལ་བར་གྱུར། ཨོཾ་བྷུརྐུར་མ་ཧཱ་པྲ་མ་ན་ཡེབྷི་ཀུ་བི་མ་ལེ་ཨུ་ཙུཏྨ་ཀྲོ་དྷ་རཱ་ཛ་ཨ་ཀཱ་རོ་སོགས་ཀྱི་མཐར། ཨི་དཾ་བ་ལིངྟ་ལ་ཁ་ཁ་ཁཱ་ཧི་ཁཱ་ཧི༔ ཞེས་ལན་གསུམ་གྱིས་གཏོར་མ་ཕུལ། དྲིལ་

༄༅། །བུ་འཁྲོལ་ཞིང་། མཆོད་སྦྱིན་གཏོར་མ་འདི་བཞེས་ལ། སོགས་ནས། ཡིད་ལ་འདོད་པ་ཀུན་འགྲུབ་མཛོད། །ཅེས་བའི་བར་གྱིས་ཕྲིན་ལས་བཅོལ་ལ། བཛྲ་མུཾ༔ ཞེས་གཏོར་མགྲོན་གཤེགས། དེ་ནས་ཁྲུས་ཀྱི་
ཆོ་ག་ལ། བཀྲུ་བྱབས་གཏོར་གླུད་བསྲུང་བ་སྟེ་རྣམ་བ་བཞི་ལས།དང་བོ་ནི། བསྒྲུབ་བྱ་མདུན་དུ་འཁོད་པའི་དྲུང་དུ་བླུད་ཀྱང་འདུ་བྱས་ལ། སྔོན་གྱི་བསོད་ནམས་ཟབ་མོའི་འཕེན་པས་མཐོ་རིས་ཀྱི་རྟེན་ཁྱད་པར་ཅན་ལ་སྤྱོད་བའང་། མ་རིག་པ་མཚུངས་པར་ལྡན་པ་དང་
ཉོན་མོངས་བའི་ཉེ་བར་ལེན་པས་སྒྲིབ་ཀྱི་རྣམ་བ་ཤིན་ཏུ་ཐ་དད་བར་ཐར་ནས་ལེགས་པའི་ཡོན་ཏན་ཐམས་ཅད་ལ་སྒྲིབ་པར་བྱེད་པ་དེ་དག་བསལ་བའི་ཐབས་ཚུལ་རྒྱ་ཆེ་ལ་གྲངས་མང་བ་རྣམས་ཀྱི་མཐར་ཐུག་པའང་ཧེ་བཛྲ་ལས། དུག་གི་དུམ་བུ་གང་ཉིད་ཀྱིས། སྐྱེ་བོ་ཐམས་ཅད་འཆིང་
བར་བྱེད། །དུག་གི་དེ་ཉིད་ཤེས་པ་ཉིད། །དུག་གིས་དུག་ནི་འབིགས་པར་བྱེད། །ཅེས་པ་ལྟར་དྲི་མས་དྲི་མ་འཁྱུད་པའི་གཉེན་པོ་སྟོབས་ཀྱི་ལྷ་ཁྲོ་བོའི་རྒྱལ་པོ་དམེ་བ་བརྩེགས་པ་སྟེ། སྔོན་དཔལ་ཆེན་པོས་རཱུ་ཏྲ་བཏུལ་བའི་ཚེ་བདུད་རྩི་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས་དབང་ཕྱུག་ཆེན་པོ་ལ་སོགས་པ་བཅོམ་ལྡན་འདས་ཁྲོ་བོ་ཆེན་པོ་དེ་དག་གི་འོག་སྒོའི་སྣམ་ཁུང་ལས་ཐོན་ཏེ་དྲི་ཆེན་ལ་སོགས་པ་མི་གཙང་བའི་འདམ་དུ་ཆུད་པ་དྭག་པར་བྱ་བའི་ཕྱིར། ཁྲོ་བོ་སོ་སོའི་སྣམ་ཁུང་ནས་ཐོན་ཏེ་དྲི་ཆེན་ལ་སོགས་པ་མི་གཙང་བའི་འདམ་དུ་ཆུད་པ་

དག་པར་བྱ་བའི་ཕྱིར། ཁྲོ་བོ་སོ་སོས་སྣམ་ཁུང་ནས་ཁྲོ་བོ་ཨུ་ཙདྨ་ཀྲོ་དྷ་བྱུང་ནས་མི་གཙང་བའི་འདམ་ཀུན་འཐུང་སྟེ་དྲེགས་པ་ཅན་དག་སླར་དྲན་བ་རྙེད་པར་བྱས་སོ། །དེའི་ཕྱིར་འདམ་ཁུང་ནས་ཐོན་པའི་སྟེང་དུ་འདམ་ཀུན་འཐུང་བས་དམེ་བ་བརྩེགས་པ་ཞེས་བྱ་སྟེ་གཙང་བ་བརྒྱས་མ་དག་
བ་དམེ་བ་བརྩེགས་ཀྱིས་འཇོམས་པ་ཡིན་ནོ། །དེ་ལྟ་བུ་རྒྱུད་དང་མན་ངག་ཇི་སྙེད་ཅིག་ཡོད་པ་ལས་དེང་ཆེད་དུ་བྱ་བ་ནི་རང་གཞུང་ལས། བདག་འདྲ་པདྨ་འབྱུང་གནས་ངས༔ སླར་ཡང་ཟ་ཧོར་རྒྱལ་ཁམས་ཀྱི༔ འགྲོ་བ་འདུལ་དུ་བྱིན་པའིཚེ༔ སྔགས་འཁོན་ལོག་ལྟས་དམ་ཉམས་
བས༔ རླུང་ཕྱོགས་ཙམ་དུ་བྱིན་བས་ཀྱང༔ དུས་གསུམ་སངས་རྒྱས་ཐམས་ཅད་ཀྱི༔ དགོངས་བ་གཅིག་བསྡུས་བདག་ཉིད་ཀྱི༔ སྣ་ཚོགས་རྩལ་ཁའི་རྫུ་འཕྲུལ་འགྲིབ༔ ཟབ་གནད་འདི་དང་མི་ལྡན་ན༔ མེར་བསྲེགས་ཆུ་རུ་བསྒྱུར་མི་བཏུབ༔ དེ་ཕྱིར་སྙིང་ཁྲག་མཐར་ཐུག་འདི༔
སངས་རྒྱས་ལས་ཀྱང་མི་དཀོན་རེ༔ ཞེས་དང་། བཀླགས་ཆོག་དམ་གྲིབ་ཀུན་སེལ་འདི༔ རིགས་སྔགས་རྡོ་རྗེའི་གོ་ཆ་ཞེས༔ འཆི་བདག་འཇོམས་པའི་དཔའ་བོ་ཡིན༔ བསྐལ་ངན་དུས་ཀྱི་ཐ་མ་ལ༔ རིག་པ་འཛིན་པའི་ཚེ་མཐུད་ཡིན༔ བོད་ཡུལ་གཏེར་ཆེན་བརྒྱ་རྩ་བརྒྱད༔
གཏེར་ཕྲན་བྱེ་བ་སྦས་པའི་ནང༔ གྲིབ་སེལ་བསྲུང་ཐབས་མང་བསྟན་ཀྱང༔ འདི་དང་འདྲ་མིན་གཉིས་ལས་མེད༔ ཅེས་ཤིན་ཏུ་ཟབ་བའི་མཐར་ཐུག་ཏུ་གསུངས་བའི་ཆོ་ག་ཟབ་མོ་ལ་བརྟེན་ནས་བཀྲུ་བྱབས་བྱེད་བ་ཡིན་བས། སློབ་དཔོན་ཁྲོ་བོའི་རྒྱལ་པོ་དམེ་བ་

༄༅། །བརྩེགས་པར་བསྒོམས་ནས་དེའི་ཕྱག་གིས་བུམ་ཆུས་བཀྲུས་པས་ཁྱེད་རང་གིས་ལུས་ངག་ཡིད་གསུམ་མི་གཙང་བའི་དྲི་མ་གློ་བུར་དུ་གོས་པ་དང་། བག་ལ་ཉལ་དུ་
ཡོད་པ་རྣམས་བྱང་ཞིང་དག་པའི་མོས་པ་མཛོད། བཞི་བརྒྱ་རྩ་བཞིའི་ནད་རྣམས་དང༔ འགལ་རྐྱེན་ཉི་ཁྲི་ཆིག་སྟོང་དང༔ ཡེ་འདྲོག་སུམ་བརྒྱ་དྲུག་ཅུ་དང༔ བགེགས་རིགས་སྟོང་
ཕྲག་བརྒྱད་ཅུ་དང༔ མི་མཐུན་བྱང་ཞིང་དག་གྱུར་ཅིག༔ ཨོ་ཨུས་ཙ་ཊ་ཡ་སོགས་འདོད་གསོལ་དང་སྔགས་སྤྲེལ་ལན་བདུན་བརྗོད་ཅིང་བཀྲུ། གཉིས་པ་བྱབས་པ་ནི། རྡོ་རྗེ་དང་བཅས་པའི་ཐལ་མོས་རྨ་བྱའི་མདོངས་
བཟུང་ལ། འོད་གསལ་སྔགས་ཀྱི་ཐེག་པ་ནི་ཉོན་མོངས་པས་འཆིང་བར་མི་ནུས་པ་རྨ་བྱས་དུག་ཟོས་པའི་རོ་ནུས་རྒྱན་དུ་སྨིན་པ་ལྟ་བུ་སྟེ། མཚོན་བྱ་རྟེན་ཅིང་འབྲེལ་བར་འབྱུང་བའི་
མདོངས་ཀྱི་ཐིག་ལེའི་དབུས་ན་ཟླ་བའི་གདན་ལ་ཧཱུྃ་ཡིག་མཐིང་ནག་ཨུ་ཙུའི་སྔགས་ཕྲེང་གིས་བསྐོར་བའི་འོད་ཟེར་གྱིས་ཁྱེད་ཅག་གི་ལུས་ངག་ཡིད་གསུམ་ལ་གནས་པའི་ཉེས་སྐྱོན་ཐམས་

ཅད་ཕྱག་དར་མཁས་པའི་བྱེད་ལས་བཞིན་དུ་བྱབས་ནས་གྲིབ་གླུད་ལ་ཐིམ་པའི་མོས་པ་མཛོད། ཁྲོ་བོའི་རྒྱལ་བོ་དམེ་བ་བརྩེགས་པའི་བྱིན་རླབས་ཀྱིས་བསྒྲུབ་བྱའི་ནད་གདོན་སྡིག་སྒྲིབ་ཉེས་
ལྟུང་གྲིབ་འཁོན་རྐྱེན་ངན་བར་གཅོད་མི་མཐུན་པའི་ཕྱོགས་ཐམས་ཅད་བྱང་ཞིང་དག་པར་གྱུར་ཅིག་ཤཱིནྟཾ་ཀུ་རུ་སྭཱ་ཧཱ། ནད་ཀྱི་རིགས་སུ་གྱུར་པ། རླུང་དང་མཁྲིས་པ་དང་། བད་ཀན་དང་། 
ལྡན་འདུས་ལ་སོགས་པའི་ནད་རིགས་བཞི་བརྒྱ་རྩ་བཞི། ལྷ་ནད་མྱོས་པ། བདུད་ནད་འཐིབས་པ། རྒྱལ་ནད་སྨྱོ་འབོག གཟའ་ནད་ལྐུགས་རེངས། བཙན་ནད་གཟེར་ཐབས། མ་
མོའི་དལ་ཡམས། ཀླུ་ནད་གདུག་པ། དམུ་ནད་རྨུགས་པ། རྒྱ་ནད་མིག་སེར། བལ་ནད་འབྲུམ་བུ་ལ་སོགས་པ་རྐྱེན་དང་འགྲོགས་པའི་ནད་ཐམས་ཅད་གྲ་ཧ་ཤཱིནྟཾ་ཀུ་རུ་སྭཱ་ཧཱ། གདོན་
གྱི་རིགས་སུ་གྱུར་པ། ལྷའི་གདོན་དང་། ཀླུའི་གདོན་དང་། ལྷ་མ་ཡིན་གྱི་གདོན་དང་། དྲི་ཟའི་གདོན་དང་། སྲིན་མོའི་གདོན་དང་། ཤ་ཟའི་གདོན་དང་། གྲིབ་གནོན་དང་།།

༄༅། །སྨྱོ་བརྗེད་ལ་སོགས་པ། གདོན་ཆེན་པོ་བཅོ་བརྒྱད། བྱིས་པའི་གདོན་ཆེན་བཅོ་ལྔ། གདོན་ཕལ་པ་བཞི་ལ་སོགས་པ་གདོན་གྱི་རིགས་སུ་གྱུར་པ་ཐམས་ཅད་
དུ་ཥྚཾ་ཤཱིནྟཾ་ཀུ་རུ་སྭཱ་ཧཱ། བགེགས་ཀྱི་རིགས་སུ་གྱུར་པ་འབི་ན་ཡ་ཀས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ། བདུད་རིགས་སུམ་བརྒྱ་དྲུག་ཅུ། ལྷ་མ་སྲིན་སྡེ་བརྒྱད་
གནོད་པ་ལ་སོགས་པ་སརྦ་བིགྣན་ཤཱིནྟཾ་ཀུ་རུ་སྭཱ་ཧཱ། སྡིག་པའི་རིགས་སུ་གྱུར་པ་མི་དགེ་བ་བཅུ། མཚམས་མེད་པ་ལྔ། དེ་དག་ཉེ་བ་ལྔ། ལྕི་བ་བཞི། ལོག་པ་བརྒྱད། ཁ་ན་
མ་ཐོ་བའི་རིགས་སུ་གྱུར་པ་ཐམས་ཅད་སརྦ་པཱ་པཾ་ཤཱིནྟཾ་ཀུ་རུ་སྭཱ་ཧཱ། སྒྲིབ་པའི་རིགས་སུ་གྱུར་པ། ལས་དང་ཉོན་མོངས་པ་དང་། བག་ལ་ཉལ་དང་། ཤེས་བྱའི་སྒྲིབ་པ། ལྟ་བ་
དམན་པའི་སྒྲིབ་པ། ཆོས་སྤང་བའི་སྒྲིབ་པ་ལ་སོགས་པ་མཐོ་རིས་དང་ཐར་པའི་གེགས་སུ་གྱུར་པ་ཐམས་ཅད་ཤཱིནྟཾ་ཀུ་རུ་སྭཱ་ཧཱ། ཉམས་ཆག་གི་རིགས་སུ་གྱུར་པ། མི་ནག་པོའི་མནའ་ཐོ།

ཁྲེལ་དང་ངོ་ཚ་ཉམས་པ། ཉན་ཐོས་པ་ལ་སོ་སོ་ཐར་པ་རིགས་བདུན་གྱི་སྡོམ་པ་ཉམས་པ་དང་། བྱང་ཆུབ་སེམས་དཔའི་བསླབ་བྱ། སྨོན་འཇུག་སྡོམ་པའི་ངོ་བོ། །ཚུལ་ཁྲིམས་
རྣམ་པ་གསུམ་ཉམས་པ་དང་། གསང་སྔགས་ཀྱི་དམ་ཚིག་འབུམ་སྡེ། རྩ་བ་སྐུ་གསུང་ཐུགས་ཀྱི་དམ་ཚིག་ཉམས་པ་དང་། བླ་མ་དང་དཀོན་མཆོག་གི་དཀོར་དང་། སྐུ་གླུད་འབགས་
པ་དང་། སྐུར་པ་བཏབ་པ་དང་། ལོག་པར་བལྟས་པ་དང་། ཆོས་མཛད་སྤྱི་དང་མཆེད་ལྕམ་ལ་དགྲ་རུ་བལྟས་པ། རྩ་བའི་ཉོན་མོངས་པ་ལྔ། ཉེ་བའི་ཉོན་མོངས་པ་ཉི་ཤུ། སེམས་
དང་སེམས་བྱུང་གིས་ལས་བསགས་པ། དུག་ལྔ་རང་གར་ཤོར་བས་སེམས་ཅན་གྱི་སྤྱོད་པ་རང་འཐད་དུ་གྱུར་ཅིང་མི་དགེའི་ལམ་དུ་ཚུད་པ་དང་། སྡིག་ཅན་དང་། དམ་ཚིག་ཉམས་པའི་
མི་དང་འགྲོགས་ཤིང་སྤྱོད་ལམ་འདྲེས་པ་ལ་སོགས་པ་ཐམས་ཅད་ཞི་བར་གྱུར་ཅིག དུརྨི་ཏེ་ཙིཏྟ་༔ ཀུ་ལ་ཨ་པ་ན་ཡེ་སྭཱ་ཧཱ། གྲིབ་ཀྱི་རིགས་སུ་གྱུར་པ། ཕྱི་སྣང་བ་ལ་བདེན་འཛིན་

༄༅། །གྱི་གྲིབ། ནང་དུག་ལྔ་རང་རྒྱུད་དུ་ཤོར་བའི་གྲིབ། གསང་བ་མ་རིག་པ་ཁ་འཁྱམ་གྱི་གྲིབ། ཐོ་ཅོ་ཅིང་སྤྱོད་ཀྱི་གྲིབ། བདག་བསྟོད་གཞན་སྨོད་ཀྱི་གྲིབ། ཞེ་
འདོད་གཞན་བསླུའི་གྲིབ། མི་ཤེས་ཤེས་བརྫུའི་གྲིབ། མ་རྟོགས་ལོག་རྟོག་ཕྱོགས་རྟོགས་ཀྱི་གྲིབ། ཁ་ལྟ་སྟོང་སྐད་ཀྱི་གྲིབ། ཁ་འཛིང་ཆོས་སྦྱོང་གི་གྲིབ། ཐེ་ཚོམ་ཡིད་གཉིས་
ཀྱི་གྲིབ། དམ་བཅའ་འདོད་ཞེན་གྱི་གྲིབ། སྡིག་ཅན་དང་། དམ་སྡོམ་ཉམས་པའི་གྲིབ། བྱད་གཏད་དང་། རྨུ་གབ་དང་།ཐབ་གཞོབ་དང་། ཕྱྭ་མདངས་ཉམས་པ་ལ་སོགས་
སྣོད་བཅུད་ཀྱི་རྒྱུ་རྐྱེན་ལོག་པའི་གྲིབ་ཀྱི་རིགས་སུ་གྱུར་པ་ཐམས་ཅད་ཞི་བར་གྱུར་ཅིག་རོ་ཥ་ཨ་པ་ན་ཡེ་སྭཱ་ཧཱ། འཁོན་གྱི་རིགས་སུ་གྱུར་པ་བླ་མ་དང་། སློབ་དཔོན་དང་།མཁན་པོ། ཆོས་
མཛད་གོང་མ་དང་གཟུངས་མ་མཆེད་ལྕམ་ལ་འཁོན་པ། དཔོན་པོ་དང་། གྲོགས་པོ་དང་། ཕ་སྤུན་ཉེ་འབྲེལ་ལ་འཁོན་པ། ཡུལ་མི་ཁྱིམ་མཚེས་དང་འཁོན་པ། ལྷ་ཀླུ་གཞི་བདག་དང་

འཁོན་པ། ལྷ་མ་སྲིན་སྡེ་བརྒྱད་དང་འཁོན་པ། མི་འཁོན་ལྷ་ལ་ཕོག་པ། ལྷ་འཁོན་མི་ལ་ཕོག་པ། འཁོན་གསེབ་ཏུ་ཕྱིན་པ་དང་སྤྱོད་ལམ་འདྲེས་པ་ལ་སོགས་པ་འཁོན་གྱི་རིགས་
སུ་གྱུར་པ་ཐམས་ཅད་བྱང་ཞིང་དག་པར་གྱུར་ཅིག ཤཱིནྟཾ་ཀུ་རུ་སྭཱ་ཧཱ། མི་གཙང་བའི་རིགས་སུ་གྱུར་པ། མཛེ་ཕོ་དང་། ཡུགས་ས་དང་། དམེ་པོ་དང་། ཤན་པ་དང་། མནོལ་
བཙོག་དང་། རོ་བག་དང་། བཙོན་དོང་དང་། གནས་ཁང་གོས་སྟན་སྣོད་སྤྱད་ལ་སོགས་པ་མི་གཙང་བའི་རིགས་སུ་གྱུར་པ་ཐམས་ཅད་བྱང་ཞིང་དག་པར་གྱུར་ཅིག ཤཱིནྟཾ་ཀུ་
རུ་སྭཱ་ཧཱ། མདོར་ན་རྐྱེན་ངན་ཉི་ཁྲི་ཆིག་སྟོང་། ཡེ་འདྲོག་སུམ་བརྒྱ་དྲུག་ཅུ། གློ་བུར་བརྒྱད་ཅུ་རྩ་གཅིག དུས་མིན་འཆི་བ་བཅོ་བརྒྱད། སྲི་ཀེག་བྱད་ཕུར་རྦོད་གཏོང་། རྨི་ལྟས་
རྟགས་མཚན་ངན་པ། ཕས་ཀྱི་བསམ་ངན་སྦྱོར་རྩུབ། ཚེ་དང་སྲོག་ལ་བསྡོ་བ། འགྱུར་བའི་སྡུག་བསྔལ་ཆེན་པོ། ཁྱབ་པ་འདུ་བྱེད་ཀྱི་སྡུག་བསྔལ། སྡུག་བསྔལ་ཉིང་འཁྲུལ་དུ་

༄༅། །ཤར་ནས་གནས་སྐབས་ཀྱི་བདེ་ལེགས་འཇོམས་ཤིང་མཐར་ཐུག་ཐར་པ་དང་ཐམས་ཅད་མཁྱེན་པའི་གོ་འཕང་ལ་བར་དུ་གཅོད་པའི་རིགས་ཐམས་ཅད་བྱང་ཞིང་དག་པར་གྱུར་།
ཅིག ཤཱིནྟཾ་ཀུ་རུ་སྭཱ་ཧཱ། ཞེས་བརྗོད་པས་ལུས་ཤེལ་སྒང་ལྟར་གྱུར་པར་བསམ་མོ། །གསུམ་པ་གཏོར་གླུད་གཏང་བ་ནི། ཆང་བུ་དང་། རིལ་བུ་རེ་རེ་བཞིན་སྣོད་དུ་བླུག འབྲུ་གསུམ་གྱིས་སྦྱངས་ནས་སམྦྷ་རས་བསྔོ་བའམ། མ་ནུས་
ཞོན་སམྦྷ་ར་གསུམ་མམ་བདུན་བརྗོད། རཾ་ཡཾ་ཁཾ། གཏོར་སྣོད་བློ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཨ་ལས་འདོད་དགུའི་ལོངས་སྤྱོད་ཟད་མི་ཤེས་པར་གྱུར། ཨོཾ་ཨཱཿ 
ཧཱུྃ། དེ་བཞིན་གཤེགས་པ་བཞིའི་མཚན་བརྗོད། ནམཨརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་བསྒྲུབ་བྱ་ལ་བསྐོར་ཞིང་གླུད་ནང་དུ་དོར། རྫོགས་པ་དང་གླུད་བསང་སྦྱངས། སྟོང་པའི་ངང་ལས་ཏིང་ངེ་འཛིན་
གྱི་བྱེད་ལས་ཀྱིས་ཕུང་པོ་དང་། ཁམས་དང་། སྐྱེ་མཆེད་ཐམས་ཅད་ཚང་ཞིང་མཛེས་པ་འདོད་དགུའི་འབྱོར་པ་ཅན་དུ་གྱུར། ནམ་མཁའ་མཛོད་ཀྱི་སྔགས་རྒྱ་བྱས་ལ། ཧཱུྃ༔ ཉོན་ཅིག་བགེགས་

དང་ལན་ཆགས་འབྱུང་པོའི་ཚོགས༔ ཚེ་རབས་ལས་ཀྱིས་མནར་བའི་ལན་ཆགས་རྣམས༔ འདོད་ཡོན་གླུད་དང་གཏོར་མས་ཚིམ་པར་བྱོས༔ གནས་སྐབས་རྐྱེན་གྱིས་བསྒྱུར་བའི་
གདོན་བགེགས་རྣམས༔ གཏོར་མ་ཆངས་བུ་མར་མེ་ཞལ་ཟས་དང༔ འབྲས་ཆན་འབྲས་བུ་ཤ་ཆང་ལ་སོགས་པས༔ ཚིམ་པར་གྱིས་ལ་རང་རང་གནས་སུ་དེངས༔ གལ་ཏེ་མི་འགྲོ་
འདི་རུ་འཚེ་བྱེད་ན༔ ཡེ་ཤེས་རོལ་པའི་ཁྲོ་རྒྱལ་རབ་ཁྲོས་ནས༔ རྡུལ་ཆ་ཕྲ་མོ་ཙམ་དུ་རློག་པར་བྱེད༔ སརྦ་བིགྣན་གཙྪ༔ སུམ་བྷ་ནི་སོགས་ཧཱུྃ་བཞི་བརྗོད། ཐུན་གྱིས་བྲབ། གུ་གུལ་བདུག། གཏོར་
གླུད་ཕྱི་རོལ་དུ་དོར་རོ། །བཞི་པ་སྲུང་བ་ནི། བསྒྲུབ་བྱ་ཁྲོ་བོའི་རྒྱལ་བོ་དམེ་བ་བརྩེགས་པ་སྐུ་མདོག་མཐིང་ནག ཕྱག་གཉིས་ཐུགས་ཀར་སྡིགས་འཛུམ་མཛད་པར་གསལ་བའི་སྤྱི་བོར་འཁོར་ལོ་
དཀར་པོའི་ལྟེ་བར་ཨོཾ་དཀར་པོ། མགྲིན་པར་པདྨ་དམར་པོའི་ལྟེ་བར་ཨཱདམར་པོ། ཐུགས་ཀར་རྡོ་རྗེ་སྔོན་པོའི་ལྟེ་བར་ཧཱུཾ་སྔོན་པོས་མཚན་པར་བསྒོམ། རང་ཡི་དམ་དུ་གསལ་བའི་

༄༅། །གནས་གསུམ་ནས་སྐུ་གསུང་ཐུགས་ཀྱི་བྱིན་རླབས་འོད་ཟེར་གྱི་རྣམ་པར་སྤྲོས་ལ་བསྟིམ་པས་དེ་ཉིད་ཀྱང་ལྷའི་སྐུ་གསུང་ཐུགས་དང་གཉིས་སུ་མེད་པར་གྱུར། ཨོཾ་ཨཱཿཧཱུྃ།
ཞེས་གནས་གསུམ་དུ་རྡོ་རྗེ་བཞག དེ་ནས་གོ་ཆ་བཀོད་པ་ནི། རང་གི་ཐུགས་ཀ་ནས་རྡོ་རྗེ་རྒྱ་གྲམ་དཔག་ཏུ་མེད་པ་སྤྲོས། བསྒྲུབ་བྱའི་གནས་རྣམས་སུ་རྡོ་རྗེས་རེག་པས་ལུས་རྡོ་རྗེའི་གོ་ཁྲབ་བཞུ་བླུགས་སུ་
གྱུར་ནས་གདོན་བགེགས་ཀྱིས་གླགས་མི་རྙེད་པར་བསམ་ཞིང་། ཨོཾ་བཛྲ་རཀྵ་རཀྵ་ཧཱུཾ། རྡོ་རྗེ་སློབ་མའི་བགེགས་ཐམས་ཅད་རཀྵ་རཀྵ་ཧཱུྃ། སྡིག་པ་ཐམས་ཅད་རཀྵ་རཀྵ་ཧཱུྃ། གྲིབ་ཐམས་
ཅད་རཀྵ་རཀྵ་ཧཱུྃ། གདོན་ཐམས་ཅད་རཀྵ་རཀྵ་ཧཱུྃ། རིམས་ཐམས་ཅད་རཀྵ་རཀྵ་ཧཱུྃ། ཉམས་ཆག་ཐམས་ཅད་རཀྵ་རཀྵ་ཧཱུྃ། གྲིབ་འཁོན་ཐམས་ཅད་རཀྵ་རཀྵ་ཧཱུྃ། མི་གཙང་བ་
ཐམས་ཅད་རཀྵ་རཀྵ་ཧཱུྃ། རྐྱེན་ངན་པ་ཐམས་ཅད་རཀྵ་རཀྵ་ཧཱུྃ། རྨི་ལམ་ངན་པ་ཐམས་ཅད་རཀྵ་རཀྵ་ཧཱུྃ། དུས་མིན་འཆི་བ་ཐམས་ཅད་རཀྵ་རཀྵ་ཧཱུྃ། སེམས་ཀྱི་རྣམ་གཡེང་ངན་

པ་ཐམས་ཅད་རཀ་རཀྵ་ཧཱུྃ། བར་དུ་གཅོད་པ་དང་མི་མཐུན་པའི་ཕྱོགས་ཐམས་ཅད་རཀྵ་རཀྵ་ཧཱུྃ། ཞེས་དང་། བདེན་སྟོབས་བརྗོད་པ་ནི། ནམ་མཁའ་མེད་པར་གྱུར་ན་ཡང་། །སོགས་མཐར་ཤིས་བ་བརྗོད།
བདག་གི་རྣལ་འབྱོར་བསྡུ་ཞིང་དགེ་བ་བསྔོ་བ་རྣམས་སྤྱི་དང་མཐུན་པར་བྱའོ། །ཆོས་ཀྱི་རྒྱལ་བོ་པྲཛྙཱ་རསྨིས་མལ་གྲོ་ཞམ་པའི་གཙུག་ལག་ཁང་ནས་གདན་དྲངས་བ་དམ་གྲིབ་ཉེས་བ་ཀུན་སེལ་གྱི་ཁྲུས་ཆོག་བཀླགས་ཆོག་མར་བཀོད་བ་འདི་ཡང་རིག་པ་འཛིན་པ་མཁྱེན་བརྩེ་འོད་ཟེར་གྱིས་
སྦྱར་བའོ།། །།

༄༅། །སྔགས་སྲུང་རྡོ་རྗེ་གཤོག་རྒོད་མའི་སྲོག་དབང་སྦྱིན་བ་བཞུགས་སོ༔

༄༅། ། [དབ༔ དབང་ཆེན་དྲེགས་པའི་ལྷ་ལ་ཕྱག་འཚལ་ལོ༔ སྔགས་སྲུང་རྡོ་རྗེ་བ།ཤོག་རྒོད་མའི་སྲོག་དབང་སྦྱིན་པ་ནི༔ ཡིད་རྩེ་གཅིག་ཏུ་གཏད་ཅིང་སྡོམ་པ་དམ་ཚིག་ལ་གནས་པའི་སྐྱེས་བུ་སྐལ་ལྡན་དག་
ལ་ཡིན་གྱི༔ གཞན་དུ་རང་གཞན་ཐམས་ཅད་ནམ་ཞིག་ཚེའི་བར་ཆད་ཉིད་དུ་འགྱུར་རོ༔ དེ་ཡང་ཐོག་མར་དབང་རྫས་རྣམས་ཚོགས་པར་བྱས་ལ༔ རང་ཉིད་དབང་ཆེན་དུ་གསལ་བའི་ངང་ནས་མདུན་སྐྱེད་སྤྱན་དྲངས་མཆོད་བསྟོད་ཀྱི་བར་རྒྱས་པར་ཕྲིན་
ལས་ལ་སོགས་པ་ལྟར་བྱའོ༔ དེ་ནས་ཡོལ་བའི་རྒྱབ་ཏུ་སློབ་མ་རྣམས་བཞག་ལ༔ ལས་བུམ་གྱིས་ཁྲུས་བྱ༔ ཡི་གེ་བརྒྱ་བའི་སྒོམ་བཟླས་དང༔ ཡན་ལག་བདུན་པའི་བཟླས་སྒོམ་སྤྲད་ཅིང༔ ཐུན་མོང་གི་སྐྱབས་སུ་འགྲོ་བ་དང༔ སེམས་བསྐྱེད་རྣམས་བཟུང་
དུ་བཅུག་ལ་དེ་ནས་མེ་ཏོག་ཐོགས་ལ༔ སྒོ་སྲུང་ལ་གསོལ་བ་གདབ་པ་ནི༔ ཀྱེེ༔ མཁའ་འགྲོནག་མོ་མི་སྲུན་མ༔ ཁྱོད་ནི་དམ་ཚིག་ཡིད་དུ་འོང༔ དབུ་སྐྲ་དམར་སེར་གྱེན་དུ་འབར༔ ཕྱག་ན་ཞིང་དབྱུག་ལྕགས་ཀྱུ་

༄༅། །བསྣམས༔ ཀྱེེ༔ བདག་ནི་འཁོར་བ་ལས་བསྒྲལ་ཕྱིར༔ མཁའ་འགྲོ་ནག་མོའི་ཚོགས་དབུས་འདིར༔ བདག་ཉིད་འཇུག་པར་འཚལ་ལགས་ཀྱིས༔ བཟང་པོའི་སྒོ་འདི་ཕྱེས་
ལ་ཐོངས༔ པྲ་བེ་ཤ་ཡ་ཕཊ༔ ཞེས་བརྗོད་པས༔ ཀྱེེ༔ ཐེག་དམན་ལོག་རྟོག་ཉན་ཐོས་མུ་སྟེགས་དང༔ མ་སྨིན་སྐྱེ་བོ་སྣོད་དང་མི་ལྡན་པས༔ དེ་དག་ནང་དུ་རྣམ་པར་བཏང་མི་ནུས༔
སྐལ་ལྡན་སྣོད་ལྡན་ཡིན་ན་རུང་བས་ན༔ ཁྱོད་ཉིད་སྐལ་བ་ཉིད་དང་ལྡན་ནམ་ཅི༔ བདག་ཅག་སྐལ་པ་དམ་པར་ལྡན་ལགས་སོ༔ དེ་ནས་སློབ་མ་གདོང་དར་གྱིས་བཀབ་པ་ནང་དུ་གཞུག་ལ་ཕྱག་འཚལ་ཏེ༔ ཀྱེ་མ་ས
སངས་རྒྱས་འདུས་པའི་སྐུ༔ འགྲོ་མགོན་བདག་ལ་དགོངས་སུ་གསོལ༔ བདག་ནི་ཉོན་མོངས་འཁོར་བ་ལས༔ བླ་མའི་ཐུགས་རྗེས་དྲངས་བའི་ཕྱིར༔ བསྟན་སྲུང་མཁའ་འགྲོའི་དཀྱིལ་འཁོར་འདིར༔

དབང་བསྐུར་བྱིན་གྱིས་བརླབ་ཏུ་གསོལ༔ ཀྱིས་མེ་ཏོག་གཏོར༔ དེ་ནས་མཆོག་གི་སྐྱབས་འགྲོ་བྱས་ནས༔ སློབ་མའི་ལུས་སེམས་ཀྱི་དཀྱིལ་འཁོར་སྦ་བ་སྟེ༔ ལུས་འོད་དུ་ཞུ་བ་ལས༔ ཡི་གེ་བྷྱོཿ
མཐིང་ནག་གཅིག་ཡོངས་སུ་གྱུར་པ་ལས༔ རྡོ་རྗེ་གཤོག་རྒོད་མ་སྐུ་མདོག་མཐིང་ནག་དབུ་ལྔ་ཕྱག་བཞི་འཇིགས་སུ་རུང་བ༔ སྤྱན་གསུམ་སྡང་མིག་ཏུ་གཟིགས་ཤིང༔ ཞལ་ནས་ཁྲག་གི་ཆར་
རྒྱུན་འབེབས་པ༔ ཞལ་གདངས་ཤིང་མཆེ་བ་གཙིགས་པ༔ ཕྱག་གཡས་གཉིས་ལྕགས་ཀྱུ་དང་དམ་ཚིག་གི་རྡོ་རྗེ་རྩེ་ལྔ་པ་བསྣམས་པ༔ གཡོན་གཉིས་གནམ་ལྕགས་ཀྱི་དགྲ་སྟ་དང་
ཐོད་པ་ཁྲག་གིས་བཀང་བ་ཞལ་དུ་བརྔུབས་པ༔ ཤིན་ཏུ་བརྔམས་ཤིང་དྲག་ལ་གཏུམ་པ༔ སྐུ་ལ་དུར་ཁྲོད་ཆས་བརྒྱད་ཀྱིས་བརྒྱན་པ༔ སྐུ་ལ་ཡེ་ཤེས་ཀྱི་མེ་རི་དང་མེ་ཕུང་རབ་ཏུ་འབར་བའི་
ཀློང་དཀྱིལ་ན་བཞུགས་པར་བསམ༔ གནས་གསུམ་བྱིན་གྱིས་བརླབ་ཅིང་ཡེ་ཤེས་པ་བཞུགས་སུ་བཅུག་སྟེ་བྱིན་དབབ་ཅིང་བརྟན་པར་བྱའོ༔ དེ་ནས་སློབ་མས༔ ཀྱེེ༔ བླ་མ་སངས་རྒྱས་དགོངས་སུ་གསོལ༔

༄༅། །བདག་ནི་སྐལ་ལྡན་སྐལ་བར་ལྡན༔ གསང་བ་སྔགས་སྲུང་དཀྱིལ་འཁོར་འདིར༔ རིག་པའི་མེ་ཏོག་ལྷ་ལ་འབུལ༔ ཅི་བདེ་བར་ནི་བཞེས་སུ་གསོལ༔ བཛྲ་པུཥྤེ་བྷྲཱུྃ༔
ཡི་རིག་གཏད་རྗེས་གནང་ལ་གསོལ་བ་གདབ་པ་ནི༔ ཀྱེེ༔ ཕྱོགས་བཅུར་བཞུགས་པའི་སངས་རྒྱས་དངོས༔ སྐུ་གསུམ་མི་ཕྱེད་གསུམ་སྒོམ་པས༔ སྐུ་གསུང་ཐུགས་ཀྱི་རྡོ་རྗེ་ནི༔ བྱིན་རླབས་གནས་
སུ་དེ་ལྟར་མཛོད༔ ཞེས་གསོལ་བ་བཏབ་པས༔ བླ་མའི་ཐུགས་ཀའི་ས་བོན་ལས་འོད་ཟེར་འཕྲོས་པས༔ བསྟན་སྲུང་གཙོ་འཁོར་གྱི་ཐུགས་ཀར་ཕོག་ཅིང་ཐུགས་རྒྱུད་བསྐུལ་བས་དེ་དང་
འདྲ་བའི་སྐུ་ཆེ་ཕྲ་མང་པོ་འཕྲོས་ནས་སློབ་མའི་ལུས་ལ་ཐིམ་པས༔ སྐུའི་བྱིན་རླབས་དང་ནུས་མཐུ་ཐམས་ཅད་ཞུགས་ཤིང་དེ་དག་དང་ནུས་པ་མཉམ་པར་བསམ་ལ༔ གུ་གུལ་གྱིས་བདུག་ཅིང་རོལ་མོ་བསྒྲག་
ལ༔ ཡང་བླ་མའི་ཐུགས་ཀ་ནས་འོད་ཟེར་འཕྲོས་པས༔ མདུན་བསྐྱེད་ཀྱི་ལྷ་རྣམས་ཀྱི་ཐུགས་རྒྱུད་བསྐུལ་ཞིང༔ དེ་དག་རེ་རེ་ཞིང་ཡིད་ཀྱིས་སྔགས་བཟླས་པས༔ སྔགས་ཕྲེང་ལས་འོད་ཟེར་ཕྱིར་

འཕྲོས་པས༔ སློབ་མའི་སྙིང་གར་ཞུགས་སློབ་མའི་སྙིང་གའི་བྷྱོཿའི་གཡོན་དུ་འཁོར་བར་བསམ་ཞིང༔ དེ་ལས་འོད་ཟེར་མཚོན་ཆའི་རྣམ་པ་ཅན་དཔག་ཏུ་མེད་པ་སྤྲོས༔ དགྲ་བགེགས་གདུག་
པ་ཅན་ཐལ་བའི་རྡུལ་ཕྲན་བཞིན་དུ་བསྲེགས་ཤིང་སླར་ཐིམ་བརྟན་པར་བྱས་ལ་སྔགས་བརྗོད་ཅིང་རོལ་མོ་བསྒྲག༔ སྔགས་ཀྱི་རྗེས་ཟློས་ལན་གསུམ་བྱ་ཞིང༔ ལག་ཏུ་མེ་ཏོག་ཐོགས་ལ་འདི་སྐད་ཞུ༔ བསྟན་སྐྱོང་བདག་ལ་བསྩལ་ལགས་ཀྱི༔
བསྟན་སྐྱོང་བདག་ལ་བྱིན་གྱིས་རློབས༔ དེ་ནས་བླ་མས་མེ་ཏོག་སྤྱི་བོར་བཞག་ལ༔ བསྟན་སྐྱོང་འདི་ལ་བསྩལ་ལགས་ཀྱིས༔ བསྟན་སྐྱོང་འདི་ལ་བྱིན་གྱིས་རློབས༔ ཞེས་པས༔ གསུང་
གི་བྱིན་རླབས་ཞུགས་ཤིང་མཉམ་པར་བསམ་མོ༔ ཡང་བླ་མའི་ཐུགས་ཀའི་འོད་ཟེར་མདུན་སྐྱེད་ཀྱི་ཐུགས་ཀའི་ས་བོན་ལ་ཐིམ་ཞིང་ཐུགས་རྒྱུད་བསྐུལ་བས་དེ་དག་གི་ཐུགས་གཉིས་སུ་མེད་པའི་ཡེ་
ཤེས་ས་བོན་རྣམ་པར་གྱུར་པ་ལས་ཡེ་ཤེས་ཀྱི་ཕྱག་མཚན་གྱི་རྣམ་པའི་འོད་ཟེར་དཔག་ཏུ་མེད་པ་འཕྲོས་ནས༔ སློབ་མའི་སྙིང་གར་ཞུགས་ཏེ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་

༄༅། །ཐུགས་གཉིས་སུ་མེད་པའི་ཡེ་ཤེས་ཀྱི་ཕྱག་མཚན་ལྕགས་ཀྱུ་དང་རྡོ་རྗེ་དགྲ་སྟ་ལ་སོགས་ཀྱིས་ལུས་ཀྱི་ནང་དང་སྲིད་གསུམ་ཐམས་ཅད་ཀྱི་དགྲ་བགེགས་གདུག་པ་ཅན་ཐམས་ཅད་རྡུལ་
དུ་བརླགས༔ ཚུར་འདུས་སློབ་མའི་ཕྱག་མཚན་ལ་ཐིམ་པར་བསམ༔ ཞེས་རོལ་མོའི་སྒྲ་དང་བཅས་བས་རྩ་སྔགས་བརྗོད་ཅིང་གུ་གུལ་བདུག་ལ་ཕྱག་མཚན་ལག་ཏུ་སྦྱིན་བའོ༔ དེ་ནས་ཕྲིན་ལས་རྒྱས་པར་དམ་རྫས་ཚོགས་ཀྱི་
དབང་བསྐུར་བ་ནི༔ ཧཱུྃ༔ ཞལ་ཟས་ལོངས་སྤྱོད་ཚོགས་ཀྱི་མཆོད་པ་འདིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ ལོངས་སྤྱོད་འབྱོར་པ་དྲུག་དང་ལྡན་པ་ཡིས༔ འདོད་དགུའི་
ཕྲིན་ལས་ཐམས་ཅད་འགྲུབ་པར་མཛོད༔ ཨོཾ་ཨཱཿཧཱུྃ༔ པུཥྚིཾ་ཀུ་རུ་ཨ་བྷི་ཥིཉྩ་ཧཱུྃ༔ གཏོར་མའི་དབང་བསྐུར་བ་ནི༔ ཧཱུྃ༔ ཤ་ལྔ་བདུད་རྩི་དམར་གྱི་གཏོར་མ་འདི༔ རྡོ་རྗེ་གཤོག་རྒོད་ཡེ་ཤེས་ལྷ་
ཡི་སྐུ༔ སྐལ་ལྡན་རིགས་ཀྱི་བུ་ལ་དྲེགས་པ་ཐམས་ཅད་རྩད་ནས་གཅོད་པ་ཡི༔ དྲག་པོའི་ཕྲིན་ལས་ཐམས་ཅད་འགྲུབ་པར་མཛོད༔ ཨོཾ་ཨཱཿཧཱུྃ༔ བཛྲ་དྲག་མོ་རྒྱལ་ཨ་བྷི་ཥིཉྩ་ཧཱུྃ༔ དེ་ནས་

སྒྲུབ་རྫས་ཀྱི་དབང་བསྐུར་བ་ནི༔ ཧཱུྃ༔ རྡོ་རྗེ་གཤོག་རྒོད་མཁའ་འགྲོའི་ཚོགས་བཅས་ཀྱི༔ འབོད་པའི་དམ་རྫས་ཐོད་རྔ་རྐང་གླིང་དུང༔ མཆོད་པའི་དམ་རྫས་སྨན་རཀ་གཏོར་མ་གསུམ༔ བརྟེན་པའི་
དམ་རྫས་མདའ་མོ་དུང་ཤུ་དང༔ འབོད་མཆོད་རྟེན་དང་གསང་བའི་དམ་རྫས་འདིས༔ སྐལ་ལྡན་རིགས་ཀྱིས་རྟག་ཏུ་མི་འབྲལ་གྲིབ་བཞིན་འགྲོག་པར་ཤོག༔ ཨོཾ་ཨཱཿཧཱུྃ༔ ཊཱ་ཀི་ནི་ཨ་བྷི་
ཥཉྩ་ཧཱུྃ༔ སྲོག་ཡིག་གི་དབང་སྐུར་བ་ནི༔ ཧཱུྃ༔ ཡི་གེ་བྷྱོཿཡི་དབང་བསྐུར་འདི༔ སྔོན་ཚེ་བསྐལ་པ་དང་པོ་ལ༔ སློབ་དཔོན་པད་མ་འབྱུང་གནས་ཀྱིས༔ མ་མོ་དམ་ལ་བཏགས་ནས་སྲོག་སྙིང་ཕུལ
བར་དུ་སྔགས་འཆང་བདག་གིས་བླངས༔ ད་ལྟ་ཁྱོད་ལ་གཏད་པ་ཡིན༔ ལྷ་མོ་གཤོག་རྒོད་སྲོག་ལ་དབང་ཐོབ་ཤོག༔ ཨོཾ་རུ་རུ་ཧེ་དུན་ཁ་ཁ་དུན༔ དྲག་མོ་དུ་ར་དུ་ཏི་ཛ༔ དྲག་མོ་ཉེར་
དུར་དུ་ཏི་དུ་དུ་བྱོ༔ བོ་དྷི་ཙིཏྟ་ཨ་བྷི་ཥིཉྩ་མཱི༔ དེ་ཡང་ཁྱེད་ལ་དབང་བསྐུར་ཞིང་སྲོག་གི་སྙིང་པོ་གཏད་པ་ཡིན་པས་རྡོ་རྗེ་གཤོག་རྒོད་མ་འཁོར་དང་བཅས་པ་རྣམས་ཀྱིས་རྡོ་རྗེ་སློབ་མ་འདི་དག་

༄༅། །གི་ཆོས་སྐྱོང་གྱིས་ཤིག༔ ཚེ་དང་དབང་ཕྱུག་སྤེལ་ཅིག༔ དཔལ་དང་གྲགས་པ་སྒྲུབས་ཤིག༔ འཁོར་དང་བསྟན་པ་སྐྱོངས་ཤིག༔ རྐྱེན་དང་བར་ཆད་ཟློག་ཅིག༔ དགྲ་བགེགས་
གནོད་བྱེད་ཐམས་ཅད་རྡུལ་དུ་བརླག་པའི་ཕྲིན་ལས་མཛོད་ཅིག༔ ཞེས་གནང་བ་སྦྱིན་ནོ༔ དེ་ནས་བླ་རྡོའི་དབང་སྐུར་བ་ནི༔ སློབ་དཔོན་དབང་ཆེན་གྱི་ང་རྒྱལ་དུ་ཞུགས་པ་ལ་དབལ་གཏོར་ཞབས་ཀྱི་བླ་རྡོ་ལ་བསྟན་སྐྱོང་འཁོར་བཅས་
དགུག་གཞུག་བྱས་ལ༔ དེ་དག་ལ་གཏོར་རྫས་ཤ་དང་ཆང་གིས་བྲན་ཅིང་བཤམས་ལ་རྩ་སྔགས་ཀྱི་མཇུག་ཏུ༔ ཨཿཡཿམཿདུཿརུཿཙཿ་ཤཿནཿལ༔ ཨ་ཀཱ་རོ་བཏགས་ལ་འབུལ༔ དམ་འདར་བླ་རྡོ་ལ་བསྟིམས་ལ་སློབ་མ་ལ་གཏད་དེ༔ རང་
ཉིད་དབང་ཆེན་དྲེགས་པའི་ང་རྒྱལ་གྱིས་བླངས་ཏེ་རང་རང་གི་ཞབས་སུ་གཞུག་གོ༔ ཧཱུྃ༔ སྣང་སྲིད་མ་མོའི་བླ་རྡོ་འདི༔ སྔོན་གྱི་བསྐལ་པ་དང་པོ་ལ༔ སློབ་དཔོན་པད་མ་འབྱུང་གནས་ཀྱིས༔ མ་མོ་དམ་ལ་
བཞག་པའི་བླ་རྡོ་ཡིན༔ བར་དུ་སྔགས་འཆང་བདག་གིས་བླངས༔ ད་ལྟ་ཁྱོད་ལ་གཏད་པ་ཡིས༔ སྣང་སྲིད་མ་མོའི་སྲོག་དབང་ཐོབ་པར་ཤོག༔ ཨོཾ་ཨཱཿཧཱུྃ༔ སརྦ་བུདྡྷ་ཙིཏྟ་ཨ་བྷི་ཥིཉྩ་ཧཱུྃ༔

དེ་ལྟར་དབང་ཐོབ་པས་མ་མོ་དྲེགས་པ་ཐམས་ཅད་དབང་དུ་སྡུད་པ་དང༔ ཟིལ་གྱིས་གནོན་པ་དང༔ འགུག་པ་དང༔ བསྐྲད་པ་དང༔ དབྱེ་བ་དང༔ བསད་པ་དང༔ མནན་པ་དང༔ རྡུལ་དུ་
བརླག་པའི་དབང་ཐོབ་པར་གྱུར་ཅིག༔ དེ་ནས་བླ་རྡོ་དེ་ཐོད་ངན་ནམ་ཕུང་ཤུལ་གྱི་རེ་བས་དྲིལ་ལ་ཚོན་སྐུད་སྣ་ལྔས་རྒྱ་གྲམ་དུ་བཅིངས་ལ་སྔར་གྱི་གཏོར་མའི་ཞབས་སུ་གཞག་གོ༔ དེ་ནས་སློབ་དཔོན་ལ་ཡོན་ཕུལ་ཞིང་ཕྱག་འཚལ་མེ་ཏོག་
གཏོར་ལ་དེ་རྗེས་རྣལ་འབྱོར་པ་རྣམས་ཚོགས་ལ་རོལ་ཞིང་ལོངས་སྤྱད་པར་བྱའོ༔ གཏོར་མ་བསྔོ་ཞིང་བསྟོད་བསྐུལ་བྱ༔ གསོལ་བ་བཏབ་པ་བཤགས་པ་བྱ༔ བཀྲ་ཤིས་བརྗོད༔ དེས་བླ་རྡོ་དེ་མཆོད་རྟེན་ནམ༔ གཙུག་ལག་ཁང་གི་ཞབས་སུ་
མནན་པར་བྱའོ༔ པདྨ་བདག་གིས་གཏེར་སྲུང་ཉིད་ཀྱི་ཟུངས་ཁྲག་བྱུང་བ་ཡིན་ལ་དབང་འདི་གཉན་བས་གར་ཐོད་ལ་བསྐུར་ན་བར་ཆད་འོང་བས་ཤིན་ཏུ་ཉེན་ཆེ་བས་སྣོད་ལྡན་གཅིག་བརྒྱུད་མིན་པ་མ་སྤེལ་ཅིག༔ གཏེར་སྲུང་ལས་ཀྱི་རྡོ་རྗེ་གཤོག་རྒོད་མས་བྱ་
ར་གྱིས་ཤིག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏེར་རྒྱ༔ སོ་ཕག་ཤི་ཐཾ༔ སྨྲག་ཐཾ༔ གཉན་རྒྱ༔ བཀའ་སྲུང་གི་རྒྱལྕབཀའ་རྒྱ༔ སྲུང་རྒྱ༔ ཁ་ཐཾ་ཁ་ཐཾ་ཁ་ཐཾ༔ སྔོན་གྱི་སྨོན་ལམ་གྱི་རྒྱ༔

༄༅ ། །སྔོན་བསགས་ཀྱི་སྨོན་ལམ་དུ་མས་ལེགས་པར་བསྐྲུན་ཅིང༔ སྔགས་སྲུང་རྡོ་རྗེ་གཤོག་རྒོད་མ་ཉིད་ལ་ལྷག་པའི་ལྷ་བར་ཆད་ཀུན་སེལ་གཅིག་ཏུ་གཞེས་པ༔ གུས་པ་ཆེན་པོས་ཉེ་བར་མཆོད་པར་མཛད་པས་མངོན་མཐོས་ཕྱུག་ཅིང་དབལ་
གྱིས་མཛེས་པའི་ཕྲེང་བུ་ནས་སྡེ་པ་ཞལ་ངོ་བ་རྣམས་ཀྱི་བཀའ་དྲིན་གྱིས་ཉེ་བར་བསྐུལ་བ་ལས༔ དུས་མཐའི་སྤྲང་པོ་སྣ་ཚོགས་རང་གྲོལ་གྱིས་གྲོགས་རི་རིན་ཆེན་སྤུངས་བའི་མགུལ་པ་ནས་གདན་དྲངས་པ་ས་ཕོ་རྟ་ལོའི་ཧོར་ཟླ་བཞི་པའི་ཚེས་གཅིག་གི་ཉིན་
པར་ཤོག་སེར་ངོས་ལས་འཕྲེང་ཕུའི་ཤར་ལྕོག་ཏུ་དག་པར་ཕབ་པའོ། །རྒྱ་རྒྱ་རྒྱ། སརྦ་དཱ་མངྒ་ལཾ། དགེའོ། །

༄༅། །གཏེར་སྲུང་ཆེན་མོ་རྡོ་རྗེ་གཤོག་རྒོད་མའི་གསོལ་མཆོད་གྱི་རིམ་པ་བཞུགས་སོ༔

༄༅། །ཐུགས་དམ་དབང་གི་ལྷ་ལ་ཕྱག་འཚལ་ལོ༔ གཏེར་སྲུང་ཆེན་མོ་རྡོ་རྗེ་གཤོག་རྒོད་མའི་གསོལ་མཆོད་ཀྱི་རིམ་པ་ནི༔ དང་པོ་སྤྱན་འདྲེན་པ༔ གཉིས་པ་བཞུགས་སུ་གསོལ་བ༔ གསུམ་པ་གཏོར་མ་འབུལ་བ༔
བཞི་པ་ཐུགས་དམ་སྐོང་ཞིང་ཉམས་ཆག་གསོ་བ༔ ལྔ་པ་བསྟོད་ཅིང་ཕྲིན་ལས་བཅོལ་བའོ༔ ནང་མཆོད་གཏོར་མ༔ ཕྱི་ནང་གསང་བའི་རྟེན་རྣམས་ཚོགས་པར་བྱས་ནས་བྱིན་གྱིས་བརླབས་ནས༔ རང་གི་མདུན་དུ་གངས་རིའི་ཕྲེང་བ་
ཆེན་པོས་ཡོངས་སུ་བསྐོར་བ༔ དེའི་ནང་དུ་མཚོ་དང༔ རྫིང་བུ་དང༔ ནེའུ་སེང་དང༔ མེ་ཏོག་དུ་མས་མངོན་པར་བཀྲ་བའི་དབུས་སུ༔ འོད་སྣང་གི་ཁྲག་ཞག་རྦ་ཀློང་ཆེན་པོ་
རབ་ཏུ་འཁྲུགས་པ༔ དེའི་དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་ཡི་གེ་བྷྱོ༔ ཡོངས་སུ་གྱུར་པ་ལས༔ སྔགས་སྲུང་ཆེན་མོ་རྡོ་རྗེ་གཤོག་རྒོད་མ་སྐུ་མདོག་མཐིང་

༄༅། །ནག་དབུའི་སྟེང་ཞལ་དམར་པོ༔ དེའི་སྟེང་དུ་ཁྱུང་གདོང་འཇིགས་སུ་རུང་བའི་ཆ་ལུགས་ཅན༔ ཕྱག་བཞི་གཡས་ཀྱི་དང་པོའི་འགུག་བྱེད་ཀྱི་ལྕགས་ཀྱུས་དགྲ་བགེགས་ཀྱི་
སྙིང་རྩ་ཁོང་ནས་འདྲེན་ཞིང༔ འོག་མའི་རྡོ་རྗེས་དགྲ་བགེགས་གདུག་པ་ཅན་རྣམས་ཀྱི་ཀླད་ནས་གཟེར་བར་བྱེད་པ༔ གཡོན་གྱི་དང་པོས་དགྲ་སྟྭས་མ་རུངས་པ་ཀུན་གྱི་མགོ་བོ་གཅོད་
ཅིང༔ འོག་མས་ཐོད་ཁྲག་ཞལ་དུ་བརྔུབས་པ༔ སྤྱན་གསུམ་སྡང་མིག་ཏུ་གཟིགས་ཤིང་༔ ཁྲོ་ཆུ་ལྟར་ཁོལ་བ༔ ཞལ་གདངས་ཤིང་མཆེ་བ་གཙིགས་པ༔ སྐུ་ལ་དུར་ཁྲོད་
ཀྱི་ཆས་བརྒྱད་ཀྱིས་བརྒྱན་པ༔ སྐུ་སྟོད་ལ་ཁྱུང་གི་གཤོག་པ་གདེངས་པ༔ སྐུ་སྨད་ལ་དར་ནག་པོའི་ཤམ་ཐབས་ཅན༔ མགྱོགས་བྱེད་རླུང་གི་གཤོག་པ་ཅན་གྱི་དྲེའུ་ལ་ཆིབས་

ནས་གླིང་བཞི་སྐད་ཅིག་ལ་བསྐོར་བ༔ སྐུ་ལས་གྱེས་པའི་ཡེ་ཤེས་ཀྱི་མེ་རི་དང༔ མེ་རླུང་དམར་ནག་འཁྲུགས་པའི་ཀློང་དཀྱིལ་ན་བཞུགས་པ༔ དེའི་འཁོར་དུ་ལྷ་མོ་ཧེ་ལེ་འབར་
མ༔ རྡོ་རྗེ་གཡུ་སྒྲོན༔ དུང་ཁང་ཆེན་མོ༔ དགེ་བསྙེན་ཆེན་མོ༔ དཔལ་གྱི་ལྷ་མོ༔ པད་མ་གར་དབང༔ སྡེ་ཁམས་གནས་བདག༔ ཀླུ་མོ་ཁ་འབར༔ ནག་མོ་ནད་
ཡམས༔ རྡོ་རྗེ་གཡུ་སྒྲོན༔ རྡོ་རྗེ་གནས་གཡོན༔ ཀླུ་རྗེ་རྒྱལ་བ་ཐོད་དཀར༔ གཞན་ཡང་གནས་གསུམ་དཔའ་བོ་མཁའ་འགྲོའི་ཚོགས་སྤྲིན་གྱི་ཕུང་པོ་གཏིབས་པ་ལྟ་བུས་
བསྐོར་བར་གསལ་བའི་གཙོ་འཁོར་དེ་དག་ཐམས་ཅད་ཀྱི་དཔྲལ་བར་ཨོཾ་དཀར་པོ༔ མགྲིན་པར་ཨཱདམར་པོ༔ ཐུགས་ཀར་ཧཱུྃ་མཐིང་ནག་རྣམས་ཀྱིས་མཚན་པར་གྱུར༔ རང་ཡི་
དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྟན་སྐྱོང་ཆེན་མོ་རྡོ་རྗེ་གཤོག་རྒོད་མ་འཁོར་སྤྲུལ་པ་ཞིང་གི་རྡུལ་སྙེད་དང་བཅས་པ་གནས་

༄༅། །འདིར་ས་མཱ་ཛ༔ བྷྱོཿ སྔོན་ཚེ་པདྨ་འབྱུང་གནས་སྤྱན་སྔ་རུ༔ ཇི་ལྟར་ཁས་བླངས་དམ་བཅའ་ཆད་བཞིན་དུ༔ བསྟན་སྐྱོང་ཆེན་མོ་རྡོ་རྗེ་གཤོག་རྒོད་རྩལ༔ འཁོར་བཅས་
བསྟན་པ་བསྲུང་ཕྱིར་གཤེགས་སུ་གསོལ༔ ཨོ་རྒྱན་གནས་དང་བོད་ཡུལ་དབུས་ལ་སོགས༔ སྙན་པའི་གླུ་ལེན་མཛེས་པའི་གར་སྟབས་ཀྱི༔ འཁོར་བཅས་བཀའ་དང་དམ་ཚིག་
ལ་གནས་པའི༔ ཕྲིན་ལས་རྣམ་བཞི་ལྷུན་གྱིས་གྲུབ་ཕྱིར་གཤེགས༔ དང་པོའི་བསྟན་པ་ཨོ་རྒྱན་གནས་མཆོག་སྟེ༔ བར་དུ་རྡོ་རྗེ་གདན་གྱི་སྲུང་མ་མཛད༔ བལ་བོད་
མཚམས་གནས་བོད་ཁམས་ཐམས་ཅད་ཀྱི༔ གཙུག་ལག་གཏེར་སྐྱོང་སྲུང་མ་མཐུ་རྩལ་ཅན༔ རྡོ་རྗེ་གཤོག་རྒོད་འཁོར་བཅས་གཤེགས་སུ་གསོལ༔ དབུ་རུ་ཕྱོགས་སུ་ཁྱེད་ཀྱི་
བརྟེན་པའི་གནས༔ བླ་མ་ལྷ་དང་མཁའ་འགྲོས་བྱིན་བརླབས་པའི༔ མ་མོ་མཁའ་འགྲོ་སྤྲིན་བཞིན་འདུ་བའི་གནས༔ རང་རང་སོ་སོའི་གནས་མཆོག་དམ་པ་ནས༔ བསྟན་

སྐྱོང་ཆེན་མོ་འཁོར་བཅས་གཤེགས་སུ་གསོལ༔ རྡོ་རྗེ་གཤོག་རྒོད་འཁོར་བཅས་གཤེགས་སུ་གསོལ༔ ཧེ་ལེ་འབར་མ་འཁོར་བཅས་གཤེགས་སུ་གསོལ༔ རྡོ་རྗེ་གཡུ་སྒྲོན་འཁོར་
བཅས་གཤེགས་སུ་གསོལ༔ དུང་ཁང་ཆེན་མོ་འཁོར་བཅས་གཤེགས་སུ་གསོལ༔ དགེ་བསྙེན་ཆེན་མོ་འཁོར་བཅས་གཤེགས་སུ་གསོལ༔ དཔལ་གྱི་ལྷ་མོ་འཁོར་བཅས་གཤེགས་སུ་
གསོལ༔ པད་མ་གར་དབང་འཁོར་བཅས་གཤེགས་སུ་གསོལ༔ སྡེ་ཁམས་གནས་བདག་འཁོར་བཅས་གཤེགས་སུ་གསོལ༔ ཀླུ་མོ་ཁ་འབར་འཁོར་བཅས་གཤེགས་སུ་གསོལ༔
ནག་མོ་ནད་ཡམས་འཁོར་བཅས་གཤེགས་སུ་གསོལ༔ རྡོ་རྗེ་ཆོས་སྒྲོན་འཁོར་བཅས་གཤེགས་སུ་གསོལ༔ རྡོ་རྗེ་གནས་གཡོན་འཁོར་བཅས་གཤེགས་སུ་གསོལ༔ ཀླུ་རྒྱལ་ཆེན་
པོ་འཁོར་བཅས་གཤེགས་སུ་གསོལ༔ འཁོར་དང་བཅས་པ་གནས་འདིར་གཤེགས་སུ་གསོལ༔ ས་པ་རི་བཱ་ར་ས་མ་ཡ་ཛ༔ བྷྱོཿ རང་གི་མདུན་དུ་པདྨ་ཉི་ཟླའི་སྟེང༔ འཇའ་

༄༅། །འོད་གུར་ཁྱིམ་འཁྲིགས་པའི་གཞལ་ཡས་དུ༔ ལྷ་མོ་ཧེ་ལེ་འབར་མ་གངས་རིའི་མདོག༔ ཕྱག་གཡས་མདའ་དར་གཡོན་པས་བུམ་པ་འཛིན༔ རྨ་བྱའི་སྒྲོ་ཐུལ་དར་གྱི་ལྷབ་
ལྷུབ་གསོལ༔ རྣམ་མང་རིན་ཆེན་རྒྱན་གྱིས་མཛེས་པར་བརྒྱན༔ ཞི་ཁྲོ་ཆགས་དང་སྒེག་པའི་རྣམ་འགྱུར་ཅན༔ སྣ་ཚོགས་སྟོན་མཛད་གནས་འདིར་བརྟན་པར་བཞུགས༔ དེ་ཡི་
གཡས་སུ་རྡོ་རྗེ་ཆོས་སྒྲོན་མ༔ དཀར་མོ་འཛུམ་ཞལ་ཐོད་པའི་རྔེའུ་ཆུང་གཡས༔ གཡོན་པས་མཛེས་པའི་གར་སྟབས་སྒྱུར་མཛད་ཅིང་༔ དྲེལ་རྟ་ལ་ཆིབས་བརྟན་པར་བཞུགས་སུ་གསོལ༔ 
གཡོན་ན་རྡོ་རྗེ་གནས་གཡོན་མིག་སྨན་མདོག༔ ཕྱག་གཡས་ལྕགས་ཀྱུས་དགྲ་བོའི་སྙིང་འབྱིན་ཅིང་༔ གཡོན་པས་ཟོར་བས་དམ་ཉམས་སྲོག་རྩ་གཅོད༔ དྲག་གཏུམ་སྟག་མོ་ལ་ཆིབས་
བརྟན་པར་བཞུགས༔ འཁོར་དུ་གནས་གསུམ་མཁའ་འགྲོའི་ཚོགས་ཀྱིས་བསྐོར༔ བོད་ཁམས་སྐྱོང་མཛད་བརྟན་མ་འབུམ་སྡེ་དང༔ དྲེགས་པ་སྡེ་བརྒྱད་འཁོར་ཚོགས་རྒྱ་མཚོར་བཅས༔ མ་

ལུས་འཁོར་བཅས་གནས་འདིར་བརྟན་པར་བཞུགས༔ ཨོཾ་བཛྲ་པྲ་མོ་ཧ་ཙིཏྟ་ཧྲིང་ཧྲིང་ཛཿཛ༔ བྷྱོ༔ ཡུལ་གྱི་མིང་ནི་ཨོ་རྒྱན་ཡུལ༔ གནས་ནི་སྔོན་མོ་མཐིང་གི་མཚོ༔ རི་ནི་
ཟླ་བ་ཚེས་འདྲའི་བྲག༔ ཤིང་ནི་བྱང་ཆུབ་རྒྱུན་ལྡན་ཤིང་༔ གཞལ་ཡས་འཕྲུལ་གྱི་ལྡིང་ཁང་ན༔ དེ་ན་མ་ཅིག་དམ་ཅན་བཞུགས༔ རྡོ་རྗེ་གཤོག་རྒོད་མཐུ་མོ་ཆེ༔ དབུ་ལྔ་ཕྱག་
བཞི་འཇིགས་ཚུལ་ཅན༔ རིགས་ལྔའི་སངས་རྒྱས་དབང་བསྐུར་ཕྱིར༔ དབང་རྟགས་རིགས་ལྔས་དབུ་ལ་བརྒྱན༔ ཕྱག་བཞི་གཡས་གཡོན་དང་པོ་ན༔ འགུག་བྱེད་ལྕགས་ཀྱུ་འབར་
བ་དང༔ གནམ་ལྕགས་དགྲ་སྟ་འབར་བ་བསྣམས༔ ཐ་མ་བྷནྡྷ་དམར་གྱིས་བཀང་༔ རྡོ་རྗེ་འབར་དཀྲུགས་ཞལ་དུ་གསོལ༔ སྐུ་ལ་མི་ལྤགས་གཡང་གཞི་གསོལ༔ ཆིབས་སུ་དྲིལ་རྟ་
རྐང་གསུམ་ཆིབས༔ རྡོ་རྗེ་གཤོག་རྒོད་ད་ཚུར་བྱོན༔ དམ་རྫས་བདུད་རྩིའི་མཆོད་པ་བཞེས༔ གནས་འདིར་སྤྱན་འདྲེན་བཞུགས་སུ་གསོལ༔ ཨོཾ་རུ་རུ་ཧེ་དུན༔ ཁ་ཁ་དུན་

༄༅། །དྲག་མོ༔ དུ་རུ་དུ་ཏི་ཛ༔ དྲག་མོ་ཉེར་དུ་ར་ཏི་དུ་བྱོ༔ ས་པ་རི་བཱ་ར་བཛྲ་ས་མ་ཡ་ཛ༔ བྷྱོཿ རྡོ་རྗེ་གཤོག་རྒོད་མིང་པོ་ཆེ༔ ཀླུ་རྗེ་ཐོད་དཀར་རྫུ་འཕྲུལ་ཅན༔ སྐུ་སྟོད་
སྤྲིན་ལ་སྐུ་སྨད་སྦྲུལ༔ སྦྲུལ་མགོ་བདུན་གྱི་གདེངས་ཀ་ཅན༔ ཕྱག་ན་གཏེར་གྱི་སྒྲོམ་བུ་དང༔ གདུག་པ་འདུལ་ཕྱིར་ཞགས་པ་བསྣམས༔ ནག་པོ་ཏི་པ་ཞེས་ཀྱང་བྱ༔ ཀླུ་རིགས་
ལྔ་ཡི་འཁོར་གྱིས་བསྐོར༔ དམ་རྫས་བདུད་རྩིའི་མཆོད་པ་བཞེས༔ རྣལ་འབྱོར་བདེན་པའི་བཀའ་ལ་ཉོན༔ གནས་འདིར་སྤྱན་འདྲེན་གཤེགས་སུ་གསོལ༔ བྷྱོཿ ལྕམ་དྲལ་གཉིས་
ཀྱི་བཀའ་སྡོད་ནི༔ ལས་ཀྱི་རྡོ་རྗེ་དགེ་བསྙེན་མ༔ བུད་མེད་དར་དཀར་གོ་ཟུ་ཅན༔ ཆིབས་སུ་དྲིལ་རྟ་རྐང་གསུམ་ཆིབས༔ འདོད་ཁམས་ཀུན་ཏུ་རྒྱུག་རིང་ཉུལ༔ དམ་ཚིག་
བདག་མོ་སྲོག་གི་བདག༔ ཤིན་ཏུ་བརྫུས་ནས་སྤྲུལ་ཙ་ན༔ བུད་མེད་བཟང་སྟུག་འོད་དང་ལྡན༔ སྐྱེས་པ་དར་མའི་བདུད་དུ་བབ༔ ན་ཆུང་གཞོན་ནུའི་སྲིད་ལ་རྒོལ༔ བུ་ཚ་

ཆུང་གི་སྲོག་འཕྲོག་མ༔ ཀླུ་དང་སྲིན་མོ་ཀུན་དང་སྡོང་༔ དཀར་བོ་གིང་ཆེན་ཁྱོད་ཀྱི་ཁྱོ༔ བུད་མེད་ནག་མོ་རལ་པ་ཅན༔ རྣལ་འབྱོར་ཆེན་པོ་རྫུ་འཕྲུལ་ཅན༔ ཁྱེད་ནི་མ་མོ་
མི་ཟན་མ༔ ནད་ཡམས་བདག་མོ་མིང་ནས་ཕྱུངས༔ སྲིན་མོ་གཤོག་རྒོད་མཐུ་མོ་ཆེ༔ ལས་ཀྱི་བདག་མོ་འདིར་བྱོན་ལ༔ དམ་རྫས་བདུད་རྩིའི་མཆོད་པ་བཞེས༔ རྣལ་འབྱོར་
བདེན་པའི་བཀའ་ལ་ཉོན༔ གནས་འདིར་སྤྱན་འདྲེན་གཤེགས་སུ་གསོལ༔ རྩ་སྔགས༔ ཨོཾ་རུ་རུ་ཧ་དུན༔ ཁ་ཁ་དུན་དྲག་མོ༔ དུར་དུ་ཏི་ཛ༔ དྲག་མོ་ཉེར་དུར་དུ་ཏི་དུ་བྷྱོ༔ 
ཞེས་པའི་གཤམ་དུ༔ ས་པ་རི་བཱ་ར་པདྨ་ཀ་མ་ལཱ་ཡ་སྟྭཾ༔ ཨརྒྷཾ་ནས་ཤཔྡའི་བར་གྱིས་མཆོད༔ གཏོར་མ་བསྔོ་བའི་གནས་སུ་གྱུར་པ་ནི༔ བསྟན་སྐྱོང་ཆེན་མོ་རྡོ་རྗེ་གཤོག་རྒོད་མ༔ ལྷ་མོ་ཧེ་ལེ་
འབར་མ༔ རྡོ་རྗེ་གཡུ་སྒྲོན་མ༔ དུང་ཁང་ཆེན་མོ༔ དགེ་བསྙེན་ཆེན་མོ༔ དཔལ་གྱི་ལྷ་མོ༔ པདྨ་གར་དབང༔ སྡེ་ཁམས་གནས་བདག༔ ཀླུ་མོ་ཁ་འབར༔ ནག་མོ་

༄༅། །ནད་ཡམས ༔ རྡོ་རྗེ་ཆོས་སྒྲོན༔ རྡོ་རྗེ་གནས་གཡོན༔ ཀླུ་རྗེ་རྒྱལ་བ་ཐོད་དཀར་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་འོད་ཀྱི་སྦུ་གུ་ཅན་གྱིས་།
བཞེས་པར་གྱུར༔ རྩ་སྔགས༔ ཨོཾ་རུ་རུ་ཧེ་དུན༔ ཁ་ཁ་དུན་དྲག་མོ༔ དུ་ར་དུ་ཏི་ཛ༔ དྲག་མོ་ཧེ་ར་དུ་ར་དུ་ཏི་དུ་བྱོ༔ ཞེས་པའི་མཇུག་ཏུ༔ ས་པ་རི་བཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི༔
བདུན་ནམ་དགུས་འབུལ༔ འདོད་བའི་དོན་ལ་གསོལ་བ་གདབ་བོ༔ ནང་མཆོད་གཏོར་མ༔ མཆོད་སྦྱིན་གྱི་གཏོར་མ་རྒྱ་ཆེན་པོ་འདིའི་གཙོར་བྱས་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པས༔ ས་
དང་བར་སྣང་ནམ་མཁའ་ཁྱོན་གང་བ་འདི་དང༔ དགྱེས་པའི་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་པས་གཙང་མ་ཕུད་ཀྱི་གསེར་སྐྱེམས་དམ་པ་བཅས་པ་འདི་རྣམས༔ རིག་
རྒྱུའཛིན་ཡོངས་ཀྱི་དགྲ་ལྷ༔ སངས་རྒྱས་བསྟན་པའི་སྲུང་མ༔ ཆོས་འཁོར་ཡོངས་ཀྱི་སྲོག་ཤིང༔ མཐུ་དང་སྟོབས་ཀྱི་བདག་མོ༔ སྣང་སྲིད་ཀྱི་ལྷ་མ་སྲིན་སྡེ་བརྒྱད་བྲན་དུ་ཁོལ་བ༔ རིག་

འཛིན་སྒྲུབ་པ་པོ་བུ་བཞིན་དུ་སྐྱོང་ཞིང་༔ བསྟན་ལ་གནོད་པའི་དགྲ་དང་བགེགས་ཐམས་ཅད་སྐད་ཅིག་གིས་རླག་པར་བྱེད་པའི་དྲག་ཤུལ་ཅན༔ རྡོ་རྗེ་གཤོག་རྒོད་མ་ཆེན་མོ༔ མཚན་
གཞན་རྡོ་རྗེ་གཡུ་སྒྲོན་མ༔ གསང་མཚན་པདྨ་གར་གྱི་དབང་ཕྱུག་མ༔ སྐུ་མདོག་མཐིང་ནག་དབུ་ལྔ་ཕྱག་བཞི་འཇིགས་པའི་དྲག་ཤུལ་ཅན༔ ཕྱག་གཡས་དང་པོའི་ལྕགས་ཀྱུའི་དགྲ་བགེགས་
གདུག་པ་ཅན་རྣམས་ཀྱི་སྙིང་རྩ་ཁོང་ནས་འདྲེན་ཅིང་༔ གཡོན་གྱི་དང་པོའི་དགྲ་སྟྭས་དམ་ཉམས་ཀྱིས་མགུལ་ནས་གཅོད་པ༔ གཡས་ཀྱི་འོག་མས་སྣང་སྲིད་ཟིལ་གྱིས་གནོན་པའི་རྡོ་རྗེ་དང༔ གཡོན་
གྱི་འོག་མས་གདུག་པ་ཅན་རྣམས་ཀྱི་སྙིང་ཁྲག་ཐོད་ནང་བླུགས་ནས་ཞལ་དུ་གསོལ་བ༔ ཆིབས་སུ་དྲེལ་རྟ་རྐང་གསུམ་ལ་ཆིབས་པ༔ བོད་ཡུལ་དབུས་སུ་བཞུགས་ནས༔ རིག་འཛིན་སྒྲུབ་
པ་པོ་རྣམས་སྐྱོང་ཞིང་བཀའི་བྱ་ར་མཛད་པ་ཆེན་མོ་ལ་གསོལ་ལོ༔ མཆོད་དོ༔ འགྲོན་ནོ༔ བསྔོའོ༔ དེའི་གཡས་སུ་རྡོ་རྗེ་ཆོས་སྒྲོན་མ་སྐུ་ལ་ཟ་འོག་གི་ན་བཟས་བརྒྱན་ཅིང༔

༄༅། །ཆུ་དར་སྔོན་པོའི་ལྷབ་ལྷུབ་ཅན༔ དུང་གི་གཅོད་པན་དང་བྱུ་རུའི་རྒྱན་གྱིས་བརྒྱན་པ༔ ཕྱག་གཡས་ཐོད་པའི་རྔེའུ་ཆུང་གིས་མ་མོ་མཁའ་འགྲོ་ཐམས་ཅད་དབང་དུ་སྡུད་ཅིང་༔
གཡོན་པས་མཛེས་པར་བྱེད་པའི་གར་སྟབས་ཀྱིས་གཙོ་མོ་འཁོར་བཅས་ལ་མཉེས་པར་བྱེད་པ༔ དྲེའུ་ལ་ཆིབས་ཤིང་སྨན་མོ་དང་བཙན་དམག་འབུམ་སྡེའི་འཁོར་གྱིས་བསྐོར་བ་ལ་གསོལ་ལོ༔
མཆོད་དོ༔ འགྲོན་ནོ༔ བསྔོའོ༔ གཡོན་དུ་རྡོ་རྗེ་གནས་གཡོན་མ་ནག་མོ༔ ཕྱག་གཡས་དར་ཚོན་སྣ་ཚོགས་པས་བརྒྱན་པའི་ལྕགས་ཀྱུས་དགྲ་བགེགས་ཀྱི་སྙིང་རྩ་འདྲེན་ཞིང་༔ གཡོན་
པས་ཟོར་བས་དམ་ཉམས་ཀྱི་སྲོག་རྩ་གཅོད་པའི་ལས་ལ་བརྩོན་པ༔ སྟག་མོ་གྲུས་མ་ལ་ཆིབས་ཤིང༔ ཀླུ་སྲིན་དང་བདུད་མོའི་ཚོགས་ཀྱིས་བསྐོར་བ་ལ་གསོལ་ལོ༔ མཆོད་དོ༔
མགྲོན་ནོ༔ བསྔོའོ༔ གཞན་ཡང་གནས་གསུམ་དཔའ་བོ༔ མཁའ་འགྲོ༔ བོད་ཁམས་སྐྱོང་བར་བྱེད་པའི་བརྟན་མ་འབུམ་སྡེ༔ ལས་བྱེད་བཀའ་ཉན་དྲེགས་པའི་ཚོགས་དང་

བཅས་པ་རྣམས་ལ་གསོལ་ལོ༔ མཆོད་དོ༔ འགྲོན་ནོ༔ བསྔོའོ༔ གཏེར་བདག་ཆེན་མོ་འཁོར་དང་བཅས་པ་རྣམས་ཀྱི་དམ་རྫས་རྒྱན་དང་ལྡན་པའི་མཆོད་གཏོར་འདི་བཞེས་ལ༔
སྔོན་རིག་འཛིན་ཆེན་པོ་པདྨ་འབྱུང་གནས་དང༔ རྗེ་འབངས་འཁོར་དང་བཅས་པ་རྣམས་ཀྱིས་བཀའ་དང་དམ་ལ་བཏགས༔ རང་རང་སྲོག་གི་སྙིང་པོ་ཕུལ་ནས༔ རིག་འཛིན་བརྒྱུད་
པ་དང་བཅས་པ་རྣམས་ཀྱིས༔ ཇི་ལྟར་བཀའ་བསྒོས་པ་བཞིན༔ ཕྲིན་ལས་བསྒྲུབ་པར་ཁས་བླངས་དམ་བཅས་པ་རྗེས་སུ་དྲན་པར་གྱིས་ལ༔ སངས་རྒྱས་ཀྱི་བསྟན་པ་སྲུངས༔ དཀོན་
མཆོག་གི་དབུ་འཕང་བསྟོད༔ བདག་ཅག་འཁོར་དང་བཅས་པ་རྣམས་ལ་ཉིན་གསུམ་གྱི་བྱ་ར༔ མཚན་གསུམ་གྱི་མེལ་ཚེ་མ་གཡེལ་བར་སྲུང་བ་དང༔ སྐྱོབ་པ་དང་སྦ་བ་དང་༔ ཅི་
བསམ་གྱི་དོན་ཐམས་ཅད་འགྲུབ་པ་དང་༔ ཁམས་གསུམ་གྱི་ཟས་ནོར་ལོངས་སྤྱོད་ཕུན་སུམ་ཚོགས་པ་ཐམས་ཅད་དབང་དུ་བསྡུས་ཤིག༔ ཟབ་དོན་སྙིང་པོ་ལ་ལོག་པར་ལྟ་ཞིང་༔ བསྟན་

༄༅། །འཛིན་གྱི་སྐྱེས་བུ་དམ་པ་རྣམས་ལ་འཚེ་བར་བྱེད་པའི་དགྲ་བགེགས་རྣམས་ཀྱི༔ བསམ་སྦྱོར་ངན་པ་ཐམས་ཅད་མྱུར་དུ་ཞི་ཞིང་དབང་དུ་བསྡུ་བར་མཛོད་ཅིག༔ ཞི་བའི་
དབང་གིས་འདུལ་བར་མ་མཛད་ན༔ ལྟས་ངན་དང་ཆོ་འཕྲུལ་སྣ་ཚོགས་པས་དཔའ་བཀོང་ལ༔ སྐད་ཅིག་ཉིད་ལ་གང་ལ་གང་འཚམས་པའི་དྲག་པོའི་ཆད་པས་ཐལ་བའི་རྡུལ་བཞིན་དུ་བརླག་
པར་མཛོད་ཅིག༔ བྷྱོ༔ བདེ་སྟོང་དབྱེར་མེད་ཆོས་དབྱིངས་ཀློང་ཡངས་ལས༔ བྱུང་བའི་མཆོད་སྤྲིན་རྒྱ་མཚོ་འབུལ་བ་ནི༔ དྲི་ཞིམ་སྤོས་ཀྱི་དུད་པས་ནམ་མཁའ་གང༔ རོ་
བརྒྱའི་གསེར་སྐྱེམས་གཏུང་བ་རྒྱ་མཚོར་བསྐྱིལ༔ སྣ་ཚོགས་རོལ་མོའི་བྱེ་བྲག་མཐའ་ཡས་པས༔ གཏེར་སྲུང་ཆེན་མོ་འཁོར་བཅས་ཐུགས་དམ་བསྐང་༔ སྨན་སྣ་སྟོང་ལས་སྦྱར་བའི་
སྨན་ཕུད་དང་༔ འབྲུ་སྣ་སྣ་ཚོགས་རིན་ཆེན་སྣ་ལྔའི་ཚོགས༔ ཕྱེ་མར་སྤོས་དཀར་ཤ་ཆེན་དུད་སྤྲིན་དང་༔ དམར་ཆེན་རཀྟའི་ཚོགས་ཀྱིས་ཐུགས་དམ་བསྐང་༔ རྫུ་འཕྲུལ་ཤུགས་ཅན་

དྲེའུ་སྔོན་པོ་དང་༔ སྤྲིན་དཀར་ལྟ་བུར་གཡོ་བའི་རྟ་མཆོག་ཚོགས༔ དར་གྱི་ཅོད་པན་འཕུར་ལྡིང་ཞོལ་གཡག་དང་༔ མཛེས་པའི་སྤྱན་གཟིགས་ཚོགས་ཀྱིས་ཐུགས་དམ་བསྐང་༔ འཇའ་
ཚོན་ལྟར་བཀྲ་མདུན་ལྡན་ར་ལུག་དང་༔ མདའ་དར་མེ་ལོང་དུང་ཤཱ་དཀར་པོས་རྒྱན༔ འདོད་དགུའི་དཔལ་སྟེར་བརྗིད་པའི་རི་རབ་བཅས༔ མཐུན་པའི་རྟེན་རྫས་རྣམས་ཀྱིས་ཐུགས་དམ་
བསྐང་༔ ས་ཆེན་ཁྱོན་ལྟར་ཡངས་པའི་ཐོད་ཆེན་ནང་༔ བཀོད་མཛེས་རི་རབ་ལྟ་བུའི་གཏོར་མའི་ཚོགས༔ སྔགས་དང་ཕྱག་རྒྱས་བདུད་རྩིར་བྱིན་བརླབས་ནས༔ གཏེར་སྲུང་ཆེན་མོ་
འཁོར་བཅས་ཐུགས་དམ་བསྐང་༔ བསྟན་སྐྱོང་འཁོར་བཅས་བདག་ལ་དགོངས་སུ་གསོལ༔ ཁྱེད་ནི་ཡེ་ཤེས་ཆེན་པོའི་སྤྱན་དང་ལྡན༔ བདག་ནི་མ་རིག་དབང་གིས་ལུས་ངག་སེམས༔ ཉེས་
པའི་ཚོགས་ནི་ཅི་མཆིས་བཟོད་པར་གསོལ༔ རྒྱུ་ཆུང་ཕུད་ཉམས་ལྷག་མ་འདྲེས་པ་དང༔ དམ་རྫས་མ་ཚང་བསྙེན་སྒྲུབ་གཡེལ་ལ་སོགས༔ བསྟན་སྐྱོང་འཁོར་བཅས་ཐུགས་དང་འགལ་

༄༅། །བ་རྣམས༔ བཟོད་པར་གསོལ་ལ་ཚངས་པར་བསྩལ་དུ་གསོལ༔ བྱང་ཞིང་དག་པར་བྱིན་གྱིས་བརླབ་ཏུ་གསོལ༔ བྷྱོཿ དངོས་གྲུབ་སྟེར་བའི་བྱིན་ཆགས་མ༔ འདོད་
འཁྲོ་རྨོངས་སྤངས་འོད་ཟེར་འཕྲོ༔ དགེ་འདུན་སྐྱོང་བའི་དཔལ་ལྷ་མོ༔ གཙུག་ལག་སྲུང་མ་ཁྱེད་ལ་བསྟོད༔ ན་ཚོད་བཅུ་དྲུག་ལོན་པའི་གཟུགས༔ ལང་ཚོ་རྒྱས་ཤིང་ཟླ་ལྟར་གསལ༔
ཡིད་འོང་མཛེས་པས་གཞན་སེམས་སྡུད༔ ལྷ་མོ་ཡིད་འཕྲོག་མ་ལ་བསྟོད༔ འཇིག་རྟེན་ཀུན་གྱི་གཟི་འཕྲོག་མ༔ ཡོན་ཏན་ཉི་མ་འབུམ་བས་བརྗིད༔ གསུང་དབྱངས་འགྲོ་ཀུན་དབང་དུ་
བསྡུད༔ རྡོ་རྗེ་གཡུ་སྒྲོན་མ་ལ་བསྟོད༔ ལོངས་སྤྱོད་ཕུན་སུམ་ཚོགས་མཛད་ཅིང་༔ ཨུ་དུམ་བ་ལྟར་ཆོ་རིགས་བཙུན༔ ལྷ་བྲན་དང་མཚུངས་པད་ལྟར་མཛེས༔ གར་གྱི་
དབང་ཕྱུག་མ་ལ་བསྟོད༔ བསམ་པའི་དོན་རྣམས་སྒྲུབ་མཛད་མ༔ སེང་ཆེན་འགྱིངས་ལྟར་གཞན་ཟིལ་གནོན༔ ཡོན་མཆོད་བར་ཆད་ཀུན་སེལ་མ༔ ཨོ་རྒྱན་མཁའ་འགྲོ་མ་ལ་བསྟོད༔

སངས་རྒྱས་བསྟན་པ་སྤེལ་མཛད་མ༔ དཀར་མོ་ཞི་ཁྲོའི་ངང་ཚུལ་ཅན༔ སྤྲུལ་པས་གཞན་དབང་ཐམས་ཅད་སྡུད༔ འབྲོག་ཟ་ལྷ་རྒྱལ་མ་ལ་བསྟོད༔ འཕྲིན་ལས་སྒྲུབ་པའི་སྙིང་ཉེ་མ༔ གཏན་
དུ་མི་འཕྲལ་ཁྱེད་གྲོགས་བརྟེན༔ ཕན་གནོད་མྱུར་དུ་སྒྲུབ་ནུས་པའི༔ དཔལ་ལྡན་གཙོ་མོ་ཁྱེད་ལ་བསྟོད༔ འཇིགས་འཛོམས་དབང་ཕྱུག་གཏེར་བདག་མ༔ ཐུགས་རྗེའི་ཕྲིན་ལས་
ཕྱོགས་མེད་སྐྱོང་༔ རྣལ་འབྱོར་པ་ཡི་ལས་ལ་བརྩོན༔ དམ་གཙང་ལྷ་མོ་ཁྱོད་ལ་བསྟོད༔ བཀྲ་ཤིས་རྟགས་ལྷུན་གྱིས་གྲུབ་མ༔ མངོན་ཤེས་རྫུ་འཕྲུལ་ཐོགས་མེད་སྟོན༔ སྲུང་དང་ཞི་
བའི་ལས་མཛད་མ༔ གནོད་སྦྱིན་མཐུ་མོ་ཆེ་ལ་བསྟོད༔ དཀོན་མཆོག་དབུ་འཕང་བསྟོད་པ་མོ༔ མཐུ་རྩལ་ཅན་གྱི་མ་མོ་ཁྱོད༔ མནའ་ཟན་ཡོངས་ཀྱི་གཤེད་མ་མཛད༔ བདེན་རྫུན་
ཤན་འབྱེད་མ་ལ་བསྟོད༔ གནོད་སྦྱིན་ཆེན་མོ་དྲག་མོ་རྒྱལ༔ གཡུ་དྲིལ་ཆིབས་ནས་ཁམས་གསུམ་སྐོར༔ འཁོར་དུ་བརྟན་མ་འབུམ་གྱིས་བསྐོར༔ བརྟན་མའི་དམག་དཔུང་འཁོར་

༄༅། །བཅས་རྣམས༔ ལས་སུ་སངས་རྒྱས་བསྟན་པ་སྲུང༔ ཟས་སུ་དགྲ་བགེགས་ཤ་ཁྲག་ཟ༔ ཆོས་ཀྱི་སྒྲོན་མེ་རབ་སྦར་མ༔ བསྟན་ལ་གནོད་བྱེད་ཚར་གཅོད་མའི༔ ཁོལ་མོ་འཕྲིན་
ལས་སྐྱོང་ལ་བསྟོད༔ ལས་མཁན་སྲོག་གི་ཤན་པ་མོ༔ དམ་ཉམས་བསྟན་བཤིག་དགྲ་དང་བགེགས༔ གང་འཕྲད་ཀུན་གྱི་སྲོག་དབུགས་སྡུད༔ རྡོ་རྗེ་གནས་གཡོན་མ་ལ་བསྟོད༔ བྱོ༔ སྔོན་།
གྱི་སྐལ་པའི་དང་པོ་ལ༔ ཨོ་རྒྱན་ཡུལ་ནས་གཤེགས་པའི་ཚེ༔ རྡོ་རྗེ་གནས་གཡོན་མཐུ་མོ་ཆེ༔ ཆིབས་སུ་སྟག་མོ་གྲུས་མ་ཆིབས༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་འདྲེན་
བྱེད་ལྕགས་ཀྱུ་བསྣམས༔ སྤྲུལ་པ་བུད་མེད་མཛེས་སྡུག་འབྱེད༔ སྐྱེས་པ་དར་མའི་གདུང་གཅོད་མ༔ སྐྱེས་པ་དར་མའི་བདུད་མ་གཅོད༔ ཞི་ཞིང་དུལ་བར་མཛད་དུ་གསོལ༔ བྷྱོ༔ བར་གྱི་བསྐལ་
པའི་དབུས་མ་ལ༔ ཐོ་གར་ཡུལ་ནས་གཤེགས་པའི་ཚེ༔ རྡོ་རྗེ་ཆེ་མཆོག་ཕྲེང་མོ་ཆེ༔ ཆིབས་སུ་བྲ་ནག་རྟིང་དཀར་ཆིབས༔ སྐུ་ལ་དར་དཀར་གོ་ཟུ་གསོལ༔ ཕྱག་ན་ཀུན་གསལ་མེ་ལོང་

བསྣམསཿ བྱི་རུ་དམར་པོའི་ཐོད་བཅིངས་ཅན༔ གཡུ་ཡི་ལན་བུ་ཤ་ར་ར༔ སྤྲུལ་པ་བུད་མེད་ནག་མོ་འགྱེད༔ ན་ཆུང་དར་མའི་སྲིད་འཕྲོག་མ༔ ན་ཆུང་དར་མའི་སྲིད་མ་འཕྲོག༔ ཞི་ཞིང་དུལ་
བར་མཛད་དུ་གསོལ༔ བྷྱོ༔ ཕྱི་ཡི་བསྐལ་པའི་ཐ་མ་ལ༔ འཁོན་མཐིང་གཙུག་ལག་ཁང་ན་བཞུགས་པའི་ཚེ༔ ཆིབས་སུ་བོང་བུ་ནག་པོ་ཆིབས༔ སྐུ་ལ་དར་ནག་གོ་ཟུ་གསོལ༔ ཕྱག་ན་མི་སྙིང་
འབར་བ་བསྣམས༔ བྱིས་པ་ཆུང་གི་ཚེ་འཕྲོག་མ༔ བྱིས་པ་ཆུང་གི་ཚེ་མ་འཕྲོག༔ ཞི་ཞིང་དུལ་བར་མཛད་དུ་གསོལ༔ བྷྱོ༔ ད་ལྟ་དུས་ངན་ཐ་མའི་དུསཿ བོད་ཡུལ་དབུས་ན་བཞུགས་པའི་ཚེ༔ 
ཆིབས་སུ་དྲེལ་ནག་ཁ་དཀར་ཆིབས༔ སྤྱི་གཙུག་རིན་ཆེན་འབར་བས་བརྒྱན༔ རིན་ཆེན་གཡུ་ཡི་དོ་ཀེར་ཅན༔ ཕྱག་ན་གསེར་གྱི་རྡོ་རྗེ་བསྣམས༔ སྨུག་ནག་འཇིགས་པའི་གོ་ཟུ་གསོལ༔
བཞུགས་ནི་དཀོར་ཁང་ནང་ན་བཞུགས༔ བསྲུང་ནི་ཆོས་འཁོར་གཉེན་པོ་བསྲུངས༔ མངའ་ཐང་དཀོར་རྫས་རྣམས་ལ་མཛད༔ ཁྱེད་ཀྱི་ཐུགས་དམ་དུས་ལ་བབས༔ མ་ཐོགས་གནས་

༄༅། །འདིར་མྱུར་དུ་བྱོན༔ སྡང་བའི་དགྲ་བོའི་སྲོག་ལ་བྷྱོ༔ དྲག་མོ་དུ་ར་དུ་ཏི་རྒྱུག༔ ཁ་ཁ་དུ་ར་དུ་ཏི་རྒྱུག༔ ཉེ་ར་དུ་ར་དུ་ཏི་རྒྱུག༔ བྷྱོ༔ སངས་རྒྱས་གཉན་གྱི་བསྟན་པ་སྲུངས༔
དམ་པ་ཆོས་ཀྱི་སྒོམ་གྲྭ་སྐྱོངས༔ དགེ་འདུན་གནོད་པའི་དགྲ་བགེགས་ཐུལ༔ བྱོ༔ རྡོ་རྗེ་གནོད་སྦྱིན་ཆེན་མོ་ཉོན༔ ཆོས་རྒྱལ་ཆེན་པོའི་བཀའ་ལ་ཉོན༔ སྤྱན་རས་གཟིགས་ཀྱི་
བསྟན་པ་སྲུངས༔ པདྨ་འབྱུང་གནས་བཀའ་ལ་ཉོན༔ རྣལ་འབྱོར་བདག་གི་སྲུང་མ་མཛོད༔ བདག་ཅག་འཁོར་དང་བཅས་པ་ཡི༔ དཀོར་དང་རྫས་ལ་འབགས་པ་དང༔ དགེ་འདུན་
ལོངས་སྤྱོད་འཕྲོག་པ་དང༔ ཆོས་དང་འགལ་བར་གྱུར་པ་རྣམས༔ སྲུང་མ་ཁྱོད་ལ་བཟོད་པར་གསོལ༔ བཟོད་པར་གསོལ་ལོ་ཚངས་པའི་དངོས་གྲུབ་སྩོལ༔ བྱང་ཞིང་དག་པར་བྱིན་
གྱིས་བརླབ་ཏུ་གསོལ༔ བྷྱོ༔ ཧེ་ལེ་འབར་མ་བྱང་ཆུབ་མ༔ མཐིང་ནག་གྲུ་གསུམ་འབར་བའི་གཞལ་ཡས་ནས༔ རྦ་ཀློང་ནག་རོ་བལྟམས་པའི་དབུས༔ མཐིང་ནག་དབུ་ལྔ་

ཕྱག་བཞི་མ༔ ཆིབས་སུ་བྲ་ནག་རྟིང་དཀར་ཆིབས༔ གཡས་པ་རྡོ་རྗེ་འབར་བ་ཡིས༔ བསྟན་པའི་བདུད་རྣམས་གསོད་པར་བྱེད༔ གཡོན་པ་ལྕགས་ཀྱུས་སྙིང་ནས་འདྲེན༔ བྷནྡྷ་
རཀྟས་བཀང་བ་གསོལ༔ དགྲ་སྟྭས་དགྲ་བགེགས་མགོ་བོ་གཅོད༔ མཛེས་པའི་ན་བཟའ་འཇོལ་ལོ་ལོ༔ ཁམས་གསུམ་ཀུན་ཏུ་རྒྱུག་བྱེད་མ༔ མི་བཟད་དཔལ་འབར་རྒྱལ་མོའི་དུས་
ལ་བབས༔ ཀྱེ༔ རྒྱ་མཚོ་ཆེན་པོའི་ནང་ཤེད་ན༔ མིང་པོའི་ཚུལ་གྱིས་སྲིང་མོའི་ལས་བྱེད་ཅིང་༔ འཇིགས་བྱེད་ཀླུ་རྒྱལ་ནག་པོ་རྔམ་པའི་སྐུ༔ དབུ་ལ་སྦྲུལ་གྱི་གདེངས་ཀ་
གཟིངས་སེ་གཟིང༔ སྐུ་སྟོད་མི་མངོན་དབྱིངས་སུ་ཟངས་སེ་ཟང༔ སྐུ་སྨད་སྦྲུལ་ནག་འཁྱིལ་བའི་ཞགས་མངའ་བ༔ སྦྲུལ་ནག་སྦལ་བའི་ནང་ན་ཁྱུགས་སེ་ཁྱུག༔ གཡས་པའི་རིན་
ཆེན་འབར་བའི་སྒྲོམ་བུ་འཛིན༔ དགོས་འདོད་རེ་སྐོང་བདུད་རྩི་ཆར་ལྟར་འབེབས༔ གཡོན་པས་སྦྲུལ་ཞགས་འཇིག་རྟེན་གསུམ་ལ་འདེབས༔ དགྲ་བགེགས་འཆིང་བྱེད་ལྕགས་ཀྱུ་

༄༅། །ཞགས་པ་འཛིན༔ འཇིགས་བྱེད་ཀླུ་རྒྱལ་ནག་པོའི་དུས་ལ་བབས༔ དུས་ལ་བབ་བོ་ས་མ་ཡ༔ མིང་སྲིང་ཚུལ་གྱིས་སངས་རྒྱས་བསྟན་སྐྱོང་ཞིང༔ རྣལ་འབྱོར་
བདག་གི་བཅོལ་བའི་ཕྲིན་ལས་མཛོད༔ དྲག་མོ་དུ་ར་དུ་ཏི་རྒྱུག༔ ཁ་ཁ་དུ་ར་དུ་ཏི་རྒྱུག༔ ཉེ་ར་དུ་ར་དུ་ཏི་རྒྱུག༔ བྷྱོ༔ ཨོ་རྒྱན་ཡུལ་དུ་ཆོས་དབྱིངས་མཁའ་འགྲོའི་གཙོ༔ རྡོ་
རྗེ་གདན་སོགས་གཙུག་ལག་སྐྱོང་མ་ལ༔ བོད་ཁམས་སྐྱོང་མཛད་བརྟན་མ་ཡོངས་ཀྱི་གཙོ༔ དཔལ་ལྡན་རྡོ་རྗེ་གཡུ་སྒྲོན་མ་ལ་བསྟོད༔ རྡོ་རྗེ་ཆོས་ཀྱི་སྒྲོན་མ་གངས་རིའི་མདོག༔ ཐོད་
པའི་རྗེའུ་ཆུང་གར་སྟབས་ཕྱག་རྒྱ་ཅན༔ རྡོ་རྗེ་གནས་གཡོན་སྲིན་པོ་ཁྲོས་པའི་གཟུགས༔ ལས་བྱེད་ཡོངས་ཀྱི་གཙོ་མོ་གཉིས་ལ་བསྟོད༔ དངོས་གྲུབ་ཆར་ལྟར་འབེབས་མཛད་མཁའ་
འགྲོའི་ཚོགས༔ དགྲ་བགེགས་ཐལ་བར་རླག་བྱེད་སྡེ་བརྒྱད་ཚོགས༔ དམ་ལྡན་བུ་བཞིན་སྐྱོང་མཛད་བརྟན་མའི་ཚོགས༔ དམ་ཅན་འཁོར་ཚོགས་རྒྱ་མཚོའི་ཚོགས་ལ་བསྟོད༔ གཏོར་མར་ཆབ་

བྲན་པ༔ དགུག་གཞུག་བྱས་ཏེ༔ བྷྱོ༔ དཔལ་ལྡན་རྡོ་རྗེ་གཡུ་སྒྲོན་མ༔ ཟབ་གཏེར་སྐྱོང་བའི་གནོད་སྦྱིན་མོ༔ མཐུ་སྟོབས་དབང་ཕྱུག་གཤོག་རྒོད་མ༔ ཁྱོད་ཉིད་དགྲ་ལ་ཁྲོས་པའི་ཚེ༔
ཆིབས་སུ་གློག་ཕྲེང་འབར་བ་ཆིབས༔ ཁ་ནས ་བསྐལ་པའི་མེ་དཔུང་འཕྲོ༔ ཤངས་ནས་དུད་སྤྲིན་ཐུ་ལུ་ལུ༔ རྗེས་སུ་མེ་དཔུང་འབར་བ་ཁྲིད༔ མཁའ་ལ་གློ་བུར་སྤྲིན་ཚོགས་
འཁྲིགས༔ འབྲུག་སྒྲ་དྲག་པོ་ཕྱོགས་བཅུར་སྒྲོག༔ གནམ་ལྕགས་སེར་ཆེན་དྲག་ཏུ་འབེབས༔ ས་གཞི་མེ་དང་ཆུ་ཡིས་འགེངས༔ བདུད་བྱ་ལྟུང་ཀ་ལིངས་སེ་ལིང༔ བྱ་ནག་
མཆུ་སེར་ཐིབས་སེ་ཐིབ༔ གནོད་སྦྱིན་སྨར་འཁོར་ཁྲིགས་སེ་ཁྲིགས༔ བདུད་དམག་མང་པོ་ཉེ་རེ་རེ༔ གཙན་གྱི་རྟ་རྒྱུག་ཤ་ར་ར༔ དགའ་ན་རྒྱ་མཚོ་མཁའ་ལ་སྐྱིལ༔ ཁྲོས་
ན་ཉི་ཟླ་ཐང་ལ་འབེབས༔ རྦད་ན་རི་རབ་ཕྱེ་མར་འཐག༔ དེ་འདྲའི་མཐུ་རྩལ་རྫུ་འཕྲུལ་ཅན༔ འཁོར་དང་བཅས་པ་ཁྱེད་རྣམས་ཀྱིས༔ སངས་རྒྱས་བསྟན་ལ་གནོད་བྱེད་ཅིང༔

༄༅། །དགེ་འདུན་སྡེ་རྣམས་དཀྲུག་ཅིང་འཇོམས༔ སྐྱེ་བོ་ཡོངས་ལ་གནོད་སེམས་ཅན༔ ཁྱད་པར་རིག་འཛིན་སྒྲུབ་གནས་དང༔ བདག་ཅག་འཁོར་དང་བཅས་རྣམས་ལ༔ སྡང་
ཞིང་སྡུག་པའི་བསམ་པ་ཅན༔ མི་དང་མི་མིན་དགྲ་བགེགས་རྣམས༔ ལྟས་དང་ཆོ་འཕྲུལ་སྣ་ཚོགས་པས༔ འཇིགས་ཤིང་སྐྲག་ནས་དཔའ་བཀོང་ལ༔ ལོ་དང་ཟླ་བར་མ་བཞག་པར༔
སྙིང་ཁྲག་དྲོན་མོ་མྱུར་དུ་འཐུངས༔ ད་ལྟ་ཉིད་དུ་བརླག་པར་གྱིས༔ གདུག་ཅན་དམ་ཉམས་དགྲ་བོ་འདི༔ གཉེན་འཁོར་ཕུན་ཚོགས་ཀུན་དང་ཕྲོལ༔ སྐྱོབ་པའི་ལྷ་དཔོན་རྣམས་
དང་ཕྱེས༔ ཟས་ནོར་ལོངས་སྤྱོད་ཉམས་སུ་ཆུག༔ བདུན་བརྒྱུད་ཚུན་ཆད་བརླག་པར་གྱིས༔ བཅོལ་བའི་ལས་འདི་མ་སྒྲུབ་ན༔ པད་འབྱུང་བདག་གི་བཀའ་དང་འགལ༔ རང་
གི་དམ་ཚིག་ཁས་བླངས་ཉམས༔ རིག་འཛིན་རྣམས་ཀྱི་རེ་བ་བཅད༔ དེ་བས་དམ་ཚིག་མ་གཡེལ་བར༔ བཅོལ་བའི་ཕྲིན་ལས་མྱུར་དུ་སྒྲུབས༔ བྷྱོ༔ རྒྱལ་བའི་བཀའ་ལས་

མི་འདའ་ཞིང་༔ བདག་གི་མཆོད་ལས་མི་གཡེལ་བར༔ དམ་ཉམས་དགྲ་ཡི་སྙིང་འབྱིན་པའི༔ རྡོ་རྗེ་གཤོག་རྒོད་འཁོར་བཅས་ཀྱིས༔ བསྟན་ལ་གནོད་བྱེད་སྡང་བའི་དགྲ༔ སྡེ་
དང་བཅས་པ་མེད་པར་མཛོད༔ གང་ཞིག་བདག་ལ་གནོད་སེམས་པ༔ འབྱུང་པོ་མི་དང་མི་མ་ཡིན༔ ཁམས་གསུམ་གང་ན་གནས་གྱུར་ཀྱང༔ གཏོར་མ་འདི་དང་མཉམ་པར་བཞེས།
ཁྱོད་ཀྱི་མཐུ་སྟོབས་ཐོགས་མེད་པས༔ མཛའ་སྡེ་ཀུན་དང་ཕྲོལ་ལ་ཤོག༔ དགྲ་འདྲེའི་ལུས་ངག་ཡིད་གསུམ་ལ༔ མཐུ་དང་ནུས་པ་མེད་པར་མཛོད༔ མཚོན་དང་ནད་ཀྱི་ཆར་
ཕོབ་ལ༔ རྨུགས་ཤིང་དྲན་པ་ཉམས་པར་མཛོད༔ སྨྱོ་ཞིང་ཀུན་ནས་བརྒྱལ་དང་བསྐྲད༔ དྲག་པོའི་ལས་ཀྱིས་གཟིར་བར་མཛོད༔ དབྱེ་དང་འཆིང་དང་བསད་པ་ཡིས༔ ཕྱེ་མར་
གྱིས་ལ་རོལ་བར་མཛོད༔ བྷྱོ༔ བདེ་གཤེགས་ཀུན་གྱི་བཀའ་མ་གཅོག༔ པདྨ་འབྱུང་གནས་སུན་མ་ཕྱུངས༔ རང་གིས་ཁས་བླངས་དམ་མ་ཉམས༔ སྒྲུབ་པོ་བདག་ལ་སྙན་

༄༅། །མ་སྲ༔ བསྟན་སྐྱོང་འཁོར་དང་བཅས་རྣམས་ཀྱིས༔ གཏོར་མ་འདི་དང་དགྲ་བགེགས་ཚོགས༔ མཉམ་དུ་བཞེས་ལ་ད་རོལ་ཅིག༔ བསྟན་དགྲའི་སྲོག་རྩ་དམར་།
པོ་ཆོད༔ རྣམ་ཤེས་རྟེན་ཕུར་སྙིང་ལ་རྒྱོ་བ༔ དོན་སྙིང་ལྔ་པོ་ཕྱུང་ལ་ཤོག༔ དབང་པོ་ལྔ་པོ་ཐང་ལ་ཐོབ༔ ཚེ་སྲོག་ལུས་ལ་བགོ་བཤའ་གྱིས༔ རྒྱལ་ཁམས་ཕུང་བའི་ལས་
འདིས་བྱས༔ མཁའ་འགྲོ་སྲུང་མ་ར་མདའ་ལྡོག༔ སྡང་བྱེད་དགྲ་བོ་དམ་ཉམས་འདིའི༔ གནམ་གྱི་འཇུ་ཐག་སྐྱ་བོ་ཆོད༔ ས་ཡི་རྟེན་ཕུར་ནག་པོ་ཕུད༔ ལས་ཀྱི་རླུང་དམར
རྒྱབ་ནས་ཕུལ༔ འཇིགས་པའི་མུན་པས་མདུན་ནས་སུས༔ ལྷག་པའི་ཕྱོགས་ནས་བདུད་ཆོད་ཅིག༔ ལོ་དང་ཟླ་བར་མ་བཞག་ལ༔ ཞག་དང་ཟ་མར་མ་ལུས་པར༔ ད་ལྟ་ཁུག་
ལ་རེངས་པར་སྒྲོལ༔ གཏོར་མ་འདི་དང་མཉམ་དུ་བཞེས༔ བྷྱོ༔ ཁྲག་ཞག་རྒྱ་མཚོ་འཁྲུགས་པའི་གཞལ་ཡས་ན༔ རྡོ་རྗེ་གཤོག་རྒོད་མ་རུངས་གདུག་པའི་སྐུ༔ མཐིང་

ནག་འབར་བ་མི་བསྲུན་ཆ་བྱད་ཅན༔ སྲིན་གདོང་ཁྱུང་ཞལ་དགྲ་བགེགས་ཤ་ཁྲག་རོལ༔ སྤྱན་རྣམས་འབར་བས་སྲིད་གསུམ་ས་ལེར་གཟིགས༔ གཏེར་བདག་ཆེན་མོ་ཁྱོད་ལ་ཕྱག་
འཚལ་བསྟོད༔ གཏེར་སྒོ་སྲུང་ཞིང་རྣལ་འབྱོར་དགྲ་ལྷ་བྱེད༔ དམ་རྫས་ཤ་ཁྲག་བརྒྱན་པའི་གཏོར་མ་འདིས༔ འཁོར་བཅས་རྣམས་ཀྱི་ཐུགས་དམ་སྐོངས་མཛོད་ལ༔ དབང་དྲག་
པདྨ་རྒྱལ་པོའི་སྤྱན་སྔ་རུ༔ སྲོག་གི་སྙིང་པོ་ཕུལ་ནས་དམ་བཅས་ལྟར༔ དེང་འདིར་བདག་གིས་ཇི་ལྟར་བཅོལ་བ་ཡི༔ འཕྲིན་ལས་སྙིང་པོ་སྒྲུབ་པའི་དུས་ལ་བབས༔ མ་གཡེལ་མ་
འདའ་རྡོ་རྗེ་གཤོག་རྒོད་ཚོགས༔ དམ་རྫས་ཤ་ཁྲག་གཏོར་མ་འདི་བཞེས་ལ༔ སངས་རྒྱས་བསྟན་པ་གཉན་པོ་བསྲུང་བ་དང༔ དམ་ཉམས་དགྲ་བོ་ཐལ་བའི་རྡུལ་དུ་རློག༔ ཞི་རྒྱས་
དབང་དྲག་ཕྲིན་ལས་རྣམ་བཞི་ཡིས༔ དོན་ཀུན་མ་ལུས་བསྒྲུབ་པའི་དུས་ལ་བབས༔ གང་ཞིག་བླ་མ་ལ་སྡང་དགྲ་བོ་ཡི༔ ཤ་ཟོ་ཁྲག་འཐུང་རུས་པ་ནང་ཁྲོལ་གསོལ༔ ཕོ་རྒྱུད་

༄༅། །རྩད་ཆོད་མོ་རྒྱུད་མངལ་ནས་སྐོམས༔ ནོར་ཕྱུགས་ཡུལ་འཁོར་བཅས་པ་ཕྱགས་མས་ཐོབ༔ དགྲ་བོ་གནས་པའི་ས་ཕྱོགས་ཐམས་ཅད་དུ༔ བཙའ་སད་སེར་གསུམ་ནད་
ཡམས་མུ་གེ་དང༔ མི་རུང་ལྟས་ངན་ཆོ་འཕྲུལ་སྣ་ཚོགས་ཐོངས༔ བླ་མ་ལ་གུས་དམ་ཚིག་གཙང་བ་དང༔ སྒྲུབ་པ་ཚུལ་བཞིན་བྱེད་པ་རྣམས་ཀྱི་ནི༔ གཏེར་སྲུང་དྲག་མོ་རྣམས་
ཀྱིས་གྲོགས་མཛོད་ཅིག༔ སླར་ཡང་རྒྱུན་གཏོར་ལ་ཆབ་བྲན་ལ༔ ཧཱུྃ༔ ང་ནི་དཔལ་ལྡན་རྡོ་རྗེ་འཛིན༔ སྲིད་གསུམ་དགྲ་བགེགས་ཀུན་གྱི་གཤེད༔ ཁྲོ་བོའི་རྒྱལ་པོ་རྟ་མཆོག་དཔལ༔
དེ་རིང་བསྟན་སྐྱོང་ཚོགས་རྣམས་ལ༔ དམ་ཚིག་ཕྲིན་ལས་གཉེར་དུ་གཏད༔ བསྟན་སྐྱོང་རྡོ་རྗེ་གཤོག་རྒོད་མ༔ འཁོར་བཅས་དྲེགས་པ་དཔག་མེད་བཅས༔ བསམ་ཡས་དཔལ་གྱི་མཆིམས་
ཕུ་རུ༔ སློབ་དཔོན་པདྨ་འབྱུང་གནས་ཀྱིས༔ རྟ་མགྲིན་ཁྲག་འཐུང་དཀྱིལ་འཁོར་དུ༔ དབང་བསྐུར་བཀའ་དང་དམ་ལ་བཞག༔ དེ་ཚེ་གསང་བའི་མཚན་བཏགས་པ༔ དཔལ་ལྡན་རྡོ་རྗེ་

གཡུ་སྒྲོན་མ༔ ཡང་རྫོང་ཤེལ་གྱི་བྲག་ཕུག་ཏུ༔ བདག་ཉིད་བེ་རོ་ཙ་ན་ཡིས༔ དྲེགས་པ་ཀུན་འདུལ་དཀྱིལ་འཁོར་དུ༔ དབང་བསྐུར་བཀའ་དང་དམ་ལ་བཞག༔ དེ་ཚེ་གསང་
བའི་མཚན་བཏགས་པ༔ པདྨ་གར་གྱི་དབང་ཕྱུག་མ༔ རྩུབ་འགྱུར་བསྐལ་པའི་སྙིགས་མ་ལ༔ གསང་ཕུག་རིན་ཆེན་སྤུངས་པ་རུ༔ རྡོ་སེམས་སྤྲུལ་པའི་སྣང་བ་ཡིས༔ རྗེ་
བཙུན་སྣ་ཚོགས་རང་གྲོལ་ལ༔ དངོས་སུ་ཟབ་གཏེར་ལག་སྤྲད་ཚེ༔ ཇི་ལྟར་ཁས་བླངས་དམ་བཅས་པའི༔ དམ་ཚིག་གཉན་པོ་དྲན་པར་གྱིས༔ ནམ་མཁའ་གང་བའི་སྤྱན་གཟིགས་དང་༔
དམ་རྫས་མཆོད་གཏོར་འདི་བཞེས་ལ༔ སངས་རྒྱས་བསྟན་པ་གཉན་པོ་སྲུངས༔ དཀོན་མཆོག་དབུ་འཕང་གཉན་པོ་བསྟོད༔ བདག་ཅག་འཁོར་དང་བཅས་རྣམས་ལ༔ ཉིན་གསུམ་
བྱ་ར་མ་གཡེལ་ཅིག༔ མཚན་གསུམ་མེལ་ཚེ་མ་གཡེལ་ཅིག༔ བཅོལ་བའི་ལས་འདི་མྱུར་དུ་སྒྲུབས༔ བྷྱོ༔ དཔལ་ལྡན་རྡོ་རྗེ་གཤོག་རྒོད་དྲག་ཤུལ་ཅན༔ མིང་པོ་ཀླུ་རྗེ་རྡོ་

༄༅། །རྗེ་དར་མ་དང་༔ བཀའ་ཉན་གཙོ་མོ་གཉིས་དང་འཁོར་ཚོགས་བཅས༔ ས་དང་བར་སྣང་མ་ལུས་གང་བ་རྣམས༔ དམ་རྫས་རྒྱན་གྱི་གཏོར་མ་འདི་བཞེས་ལ༔ བདེ་
གཤེགས་ཀུན་འདུས་པདྨ་ཐོད་ཕྲེང་ལ༔ རང་རང་སྲོག་གི་སྙིང་པོ་ཕུལ་ནས་ཀྱང་༔ བཅོལ་བའི་ཕྲིན་ལས་བསྒྲུབ་པར་མ་ཆད་དམ༔ བཀའ་ཡི་གཏོར་མ་ལེན་པར་མ་ཆད་དམ༔ ཇི་
ལྟར་སྔོན་གྱི་དམ་བཅའ་མ་གཡེལ་བར༔ མཆོད་གཏོར་བཞེས་ལ་ཕྲིན་ལས་བསྒྲུབ་པར་མཛོད༔ གཏོར་མ་གཙང་སར་འབུལ་ལོ༔ གཏོར་སྡེར་དུ་འབྲུ་བླུགས་ལ༔ བྷྱོ༔ གཞན་
ཡང་ཁྱོད་ལ་ཕྲིན་ལས་བཅོལ་བ་ནི༔ སངས་རྒྱས་བསྟན་པ་དར་ཞིང་རྒྱས་པ་དང་༔ བསྟན་ལ་གནོད་བྱེད་དགྲ་བགེགས་ཚར་གཅོད་མཛོད༔ ཁྱད་པར་རྩ་གསུམ་བསྟན་པའི་གཉེར་
གཏད་ནས༔ སྐད་ཅིག་མི་འབྲལ་བསྲུང་བར་དམ་བཅས་བཞིན༔ མ་ལུས་སྲུང་ཞིང་རྒྱས་པའི་ཕྲིན་ལས་མཛོད༔ ནད་གདོན་བར་ཆད་ཉེར་འཚེ་ཞི་བ་དང་༔ ཚེ་དང་བསོད་ནམས་

དཔལ་འབྱོར་རྒྱས་པ་དང་༔ ས་འོག་ས་སྟེང་ས་བླའི་འགྲོ་བ་ཀུན༔ མ་ལུས་དབང་དུ་སྡུད་པའི་ཕྲིན་ལས་མཛོད༔ ཧཱུྃ༔ ལྷ་ཁྱོད་བརྟེན་པའི་ཚེ་ན་རྒྱང་མ་རིང་༔ བདག་གིས་བོས་
པའི་ཚེ་ན་སྙན་མ་སྲ༔ གཡབ་པའི་ཚེ་ན་ཁྱོད་ཀྱི་སྤྱན་མ་རྟུལ༔ དགྲ་ལ་རྦད་པའི་ཚེ་ན་མཐུ་མ་ཆུང༔ སྟོབས་ལྡན་མངགས་པའི་ཚེ་ན་བང་མ་བུལ༔ གསང་སྔགས་སྒྲུབ་པའི་ཚེ་
ན་སྙིང་མ་རིང་༔ བླ་མ་ལྟར་དུ་བསྟེན་ནོ་བྱིན་གྱིས་རློབས༔ ཡི་དམ་ལྟར་དུ་བསྟེན་ནོ་དངོས་གྲུབ་སྩོལ༔ མཁའ་འགྲོ་ལྟར་དུ་བསྟེན་ནོ་དམ་ཚིག་སྲུངས༔ ཆོས་སྐྱོང་ལྟར་དུ་བསྟེན་ནོ་
ཕྲིན་ལས་སྒྲུབས༔ ཡབ་ཅིག་ཕ་ལྟར་བསྟེན་ནོ་རིས་མ་ངན༔ སྨིའུ་ལྟ་བུར་བསྟེན་ནོ་རྒྱུད་མ་ཞན༔ དྲིན་ཆེན་མ་ལྟར་བསྟེན་ནོ་སྙིང་མ་རིང་༔ བརྩེ་བའི་སྲིང་ལྟར་བསྟེན་ནོ་
གདུངས་མ་ཆུང་༔ འཕྲོད་པའི་སྤུན་ལྟར་བསྟེན་ནོ་ཁྲེལ་མ་ཆུང་༔ འགྲོགས་པའི་གྲོགས་ལྟར་བསྟེན་ནོ་གཞུང་མ་ངན༔ རྗེ་དཔོན་ལྟ་བུར་བསྟེན་ནོ་སྐྱབས་མ་ཆུང་༔ བྲན་གཡོག་

༄༅། །ལྟ་བུར་བསྟེན་ནོ་ལས་མ་ངན༔ ཨོ་རྒྱན་གནས་དང་བོད་ཡུལ་དབུས་ལ་སོགས༔ བཞུགས་པའི་གནས་བདག་རྣམས་ཀྱི་ཐུགས་དམ་བསྐང༔ སྔར་བཅོལ་ལེགས་པའི་
གཏང་རག་གཉན་པོ་འབུལ༔ ད་བཅོལ་ལས་གྱི་གསོལ་འདེབས་གཉན་པོ་བཞེས༔ བདག་ཅག་འཁོར་བཅས་བསྲུང་ཞིང་སྐྱོང་བ་དང༔ གནོད་པའི་དགྲ་བགེགས་རྡུལ་ཕྲན་བཞིན་དུ་རློག
ཞི་རྒྱས་དབང་དྲག་དངོས་གྲུབ་བསྩལ་དུ་གསོལ༔ ཨོ་ནན༔ ཨཱཿནན༔ ཧཱུྃ་ནན༔ སྟྭཾ་བྷ་ཡ་རཀྵ་ནན༔ དེ་ལྟར་བསྟན་སྐྱོང་ཆེ་མོ་འཁོར་དང་བཅས་རྣམས་ཀྱིས༔ ཐུགས་སུ་མཐུན་
པའི་གཏོར་མ་འདི་བཞིས་ལ༔ རྣལ་འབྱོར་བདག་ཅག་འཁོར་དང་བཅས་པ་ཡི༔ ཉེ་བར་མཁོ་བའི་ལོངས་སྤྱོད་ཀུན་བསྲུང་ནས༔ ས་འོག་ས་སྟེང་ས་བླའི་འགྲོ་བ་རྣམས༔ མ་ལུས་དབང་དུ་
བསྡུ་བའི་འཕྲིན་ལས་མཛོད༔ གཏེར་སྲུང་ཆེན་མོ་རྡོ་རྗེ་གཤོག་རྒོད་མའི༔ གསོལ་མཆོད་ཕྲིན་ལས་ཀྱི་རིམ་པ་འདི་ཉིད༔ སློབ་དཔོན་ཆེན་པོ་པད་མ་འབྱུང་གནས་ཀྱིས༔ ལོ་ཙཱ་བེེ་རོ་ཙ་ན་དང༔ ཆོས་རྒྱལ་ཁྲི་སྲོང་ལྡེའུ་བཙན་གཉིས་ཀྱི་དོན་དུ་མཛད་དེ༔ སླར་

ཡང་མ་འོངས་སྙིགས་མའི་སེམས་ཅན་རྣམས་ཀྱི་དོན་དུ༔ འབྲི་གུང་གྲོགས་ཀྱི་མདའ༔ རི་རིན་ཆེན་སྤུངས་པའི་རྐེད༔ ཨོ་རྒྱན་གསང་བའི་ཕུག་ཏུ་གཏེར་དུ་སྦ་བར་མཛད༔ སྤྲུལ་པའི་གཏེར་སྟོན་ཆེན་པོ་ཤེས་རབ་འོད་ཟེར་གྱིས་གཏེར་ནས་སྤྱན་དྲངས་ཏེ༔ ཟ་ཧོར་གྱི་རྒྱལ་རིགས་
གཉིས་བར་བྱོན་པའི་ཕོ་བྲང་ཆེན་བོ་ཡུལ་གྱི་དགེ་ལེགས་མཐའ་དག་གི་འདུན་པ་ཆེན་པོ་འཕྱིང་བ་སྟག་རྩེར་ཤོག་སེར་ལས་དག་བར་ཕབ་པའོ༔ སརྦ་དཱ་མངྒ་ལཾ། བསྟན་སྐྱོང་ཆེན་མོ་འཁོར་དང་བཅས་རྣམས་ཀྱིས༔ ཐུགས་སུ་མཐུན་པའི་གཏོར་མ་འདི་བཞེས་ལ༔ རྣལ་འབྱོར་བདག་
ཅག་འཁོར་དང་བཅས་པ་ཡི༔ ཉེ་བར་མཁོ་བའི་ལོངས་སྤྱོད་ཀུན་བསྲུངས་ནས༔ ས་འོག་ས་སྟེང་ས་བླའི་འགྲོ་བ་རྣམས༔ མ་ལུས་དབང་དུ་སྡུད་པའི་ཕྲིན་ལས་མཛོད༔

༄༅། །བདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ཕམ་རྒྱས་པའི་དབང་ཆེན་འདུས་གསལ་དུ་བཀོད་པ་གྲུབ་གཉིས་
རབ་ཏུ་རྒྱས་པ་ཞེས་བྱ་བ་བཞུགས་སོ། །

༄༅། ན་མོ་བཛྲཱ་ཙརྱ་བེེ་རོ་ཙ་ན་ཡ། ཕྱི་ལྟར་བྱང་སེམས་ནང་ལྟར་སྒྲུབ་སྡེ་བརྒྱད། །གསང་བ་རིག་འཛིན་ཡང་གསང་མཚན་བརྒྱད་པོ། །ཀུན་འདུས་ཀུན་བཟང་རྡོ་རྗེ་ཐོད་ཕྲེང་རྩལ། །དཔལ་ལྡན་བླ་མའི་རྣམ་པར་ཤར་ལ་འདུད། །མགོན་དེའི་དྲིན་ལས་སྲིད་
མིན་རྙེད་དཀའ་བའི། །སྨིན་གྲོལ་བདུད་རྩིའི་བཅུད་ཀྱིས་ངོམས་པའི་བློ་། །ཚུལ་འདི་ཀུན་ལ་རྒྱས་པའི་རྗེས་སོང་བས། །འཁྱེར་བདེ་སྤེལ་གྱིས་རྩ་གསུམ་དགྱེས་བརྩེ་མཛོད། །ཟབ་གཏེར་རྒྱ་མཚོའི་ཡང་སྙིང་གྲོལ་ཐིག་དགོངས་བ་རང་གྲོལ་གྱི་ལམ་རྒྱས་པའི་སྨིན་དབང་རས་བྲིས་ལ་བརྟེན་
ནས་དཀྱུས་ཙམ་དུ་དབང་བསྐུར་བ་ལ་གསུམ། སྔོན་འགྲོ། དངོས་གཞི། རྗེས་ཀྱི་བྱ་བའོ། །དང་བོ་ལ་གསུམ། བདག་གི་རྣལ་འབྱོར་དང་འབྲེལ་བ་ཕྱི་གཏོར་བཏང་བ། སྟ་གོན། དཀྱིལ་འཁོར་བཞེངས་པའོ། །དང་པོ་ནི། ཚིག་བདུན་གསོལ་འདེབས། རྒྱུན་བཤགས་ཡན་ལག་བརྒྱད་པ། ཚད་
མེད་བཞི་བསྒོམ་པ་རྣམས་སྤྱི་ལྟར་ལ། ཕམ་འབྲིང་བསྡུས་གང་ཡང་རུང་བའི་བདག་བསྐྱེད་བཟླས་པ་བཅས་བྱ། དཀར་གཏོར་བསང་སྦྱང་བྱིན་བརླབ། ཨ་ཀཱ་རོའི་སྔགས་ཀྱིས་བསྔོས་ལ། གང་དག་འདིར་གནས་སོགས་ཀྱིས་ལས་བཅོལ་ལོ། །གཉིས་པ་ལ་གསུམ།

༄༅། །ལྷ། བུམ་པ། སློབ་མ་སྟ་གོན་ནོ། །དང་པོ་ནི། དཀྱིལ་འཁོར་གྱི་གཞི་ལ་མཎྜལ་སྟེང་དྲིའི་ཐིག་ལེ་དབུས་སུ་གཅིག དེའི་རྒྱབ་བརྒྱད་རིམ་གསུམ་དུ་བྱས་པ་ལ་འབྲུའི་ཚོམ་བུ་དགོད། སྨན་རཀ་གཏོར་གསུམ། ཕྱི་མཆོད་རྣམས་བཤམས་ལ། མཆོད་བ་བྱིན་རླབས་ནི།
བདག་མདུན་དབང་དོན་དེ་ཉིད་གསལ་བ་ལྟར། ཧཱུྃ༔ བླ་མ་རྩ་གསུམ་སྣང་སྲིད་དག་པ་ལ༔ སོགས་མཐར་སོ་སོའི་སྔགས་ལན་གསུམ། དེ་ནས་རྟེན་དང་བརྟེན་པ་བསྐྱེད་བ་ནི། ཧཱུྃ༔ ཆོས་རྣམས་སྐྱེ་མེད་འོད་གསལ་ནམ་མཁའི་དབྱིངས༔
ཞེས་པ་ནས། གཙོ་དང་འཁོར་བཅས་བསམ་ལས་འདས་པར་བསྒོམ༔ དེ་ཡི་ཕྱི་རོལ་པདྨ་འདབ་བརྒྱད་ལ། །འཇའ་ཚོན་ཐིག་ལེ་འོད་ཕུང་འཁྱིལ་བའི་ཀློང་། །རིག་འཛིན་རྣམ་བརྒྱད་མ་འདྲེས་
འཇའ་ལྟར་ཤར། །ཀུན་ཀྱང་མཉེན་ཞུ་ཕོད་ཆེན་ཆོས་གོས་དང་། །རིན་ཆེན་རུས་རྒྱན་ཕྱག་རྒྱ་གར་གྱིས་རོལ། །དེ་ཡི་ཕྱི་རོལ་པདྨ་འདབ་བརྒྱད་སྟེང་། །སྤྲུལ་པའི་གུ་རུ་མཚན་བརྒྱད་
གསལ་འཚེར་འབར། །རིག་འཛིན་དཔའ་བོ་ཌཱ་ཀི་སྤྲིན་ལྟར་གཏིབས། །ཀུན་གྱི་གནས་བཞིར་འབྲུ་གསུམ་ཧཱིདང་མ། །དེ་ལས་འོད་འཕྲོས་ཡེ་ཤེས་སྤྱན་དྲངས་བསྟིམ། །ཞེས་གསལ་བཏབ་ལ།

ཧཱུྃ༔ ཡེ་ཤེས་ལྷ་ཚོགས་སྤྱན་འདྲེན་གཤེགས། །ཕྱི་ནང་གསང་བའི་མཆོད་པ་འབུལ། །སྐུ་གསུང་ཐུགས་ཡོན་ཕྲིན་ལས་བསྟོད། །བག་མེད་འགལ་འཁྲུལ་ཉམས་ཆག་བཤགས། །མཆོག་
དང་ཐུན་མོང་དངོས་གྲུབ་སྩོལ། །ཨོཾ་བཛྲ་ཨརྒྷཾ་ནས། ཤཔྡའི་བར་དང་། སརྦ་པཉྩ་རཀྟ་བ་ལིཾ་ཏ་ཁཱ་ཧི༔ ཞེས་སྤྱན་འདྲེན་མཆོད་བསྟོད་ཕྲུགས་གཅིག་ཏུ་བྱས་ལ། སྒྲུབ་སྔགས་ཧཱུྃ་དགུ་མ་དང་། སྒྲུབ་ཆེན་ཡོངས་འདུས་ནི་ཅི་ནུས་བཟླ་ཞིང་
མཐར་མཆོད་བསྟོད་བསྡུས་ཙམ་བྱས་རྗེས། རང་གི་ལྕེ་ཧཱུྃ་ལས་སྐྱེས་པའི་རྡོ་རྗེའི་རང་བཞིན་དུ་གྱུར་ཅེས་བརྗོད། སྙན་གསན་དབབ་པ་ནི། བླ་མ་རིག་འཛིན་དཀྱིལ་འཁོར་བཅས། །མ་ལུས་བདག་ལ་དགོངས་སུ་གསོལ། །
བདག་གི་ཆྒེེ་རྡོ་རྗེ་འཛིན། །སངས་རྒྱས་རྣམས་ནི་མཆོད་པ་དང་། །སེམས་ཅན་རྣམས་ལ་ཕན་དོན་དུ། །བླ་མ་རིག་འཛིན་ཀུན་འདུས་ཀྱི། །དཀྱིལ་འཁོར་དམ་པ་བཞེངས་འཚལ་བས། །
དེ་ཉིད་གནང་བར་མཛད་དུ་གསོལ། །ཞེས་ལན་གསུམ་གསོལ་བ་བཏབ་བས་གནང་བ་བྱིན་ཏེ། ཡེ་ཤེས་ཀྱི་དཀྱིལ་འཁོར་སྟེང་གི་ནམ་མཁར་བཏེགས་བར་བསམ་ཞིང་། རྡོ་རྗེ་ཁུ་ཚུར་གཉིས་གཤིབས་པའི་མཛུབ་མོ་བརྐྱང་རྩེ་གཏུགས་ནས་འོག་ཏུ་ཕྱོགས་བ་སྤྱི་བོར་

༄༅། །གཏོད་པ་དང་བཅས། ཨོཾ་བརྗོད་ཏིཥྛ་ལྷན། ཞེས་ནམ་མཁའི་དབྱིངས་སུ་བཀོད་པ། སླར་ཡང་མཆོད་ཅིང་བསྟོད་ནས་ཚོམ་བུ་མཆོད་པ་དང་བཅས་རེ་ཞིག་བསྡུ་བར་བྱའོ། །གཉིས་པ་ནི། མཚན་ཉིད་དང་ལྡན་པའི་བུམ་པ་རྣམ་རྒྱལ། ཁྲུས་བུམ།ལས་བུམ་གསུམ་
ཡུངས་ཀར་གྱིས་བྲབས། གུ་གུལ་བདུག་རྣམ་བུམ་མགུལ་ཆིངས་སྔོན་པོ་བུམ་རྫས་སོ་ལྔའི་བཅུད་ལྡན། ཁྲུས་བུམ་དཀར། ལས་བུམ་ལྗང་། གཉིས་ཀའང་བཅུད་དང་ལྡན་ཞིང་དེ་རྣམས་ལ་ཁ་རྒྱན་གཟུངས་རྡོར་སྤྱི་ལྟར་བྱས་ཏེ། སྟེགས་བུའི་དབུས་སུ་རྣམ་རྒྱལ་གྱི་བུམ་པའི་སྟེང་དུ་བྷནྡྷ་མཚན་
ལྡན་དུ་བུར་ཆང་ཆོས་སྨན་སྦྱར་བ་བླུག་ཅིང་དར་དམར་བརྒྱད་ལྟེབས་ཀྱི་ཁེབས་དང་བཅས་བཞག དེའི་སྟེང་དུ་མེ་ལོང་ལ་སིནྡྷུ་རས་ཆོས་འབྱུང་བསྣོལ་མའི་དབུས་སུ་བདྨ་འདབ་བཞིའི་ལྟེ་བར་བཾ། འདབ་བཞི་ལ་ཧ་རི་ནི་ས་བྲིས་པ་བཞག་པའི་སྟེང་དུ་མན་ཤེལ་ཨོ་རྒྱན་ཡབ་ཡུམ་གྱི་
ཙཀླི་དང་བཅས་པ་བཤམ། དེའི་མདུན་ངོས་ཀྱི་གཡས་སུ་ཁྲུས་བུམ་དང་། གཡོན་དུ་ལས་བུམ། མཐའ་མཆོད་པས་བསྐོར། སྔར་ལྟར་མཆོད་བ་བྱིན་གྱིས་བརླབས་རྗེས། བུམ་པ་བསང་སྦྱང་། སྟོང་པའི་ངང་ལས་རྣམ་རྒྱལ་བུམ་པ་ནི། །བློ་ཡིག་ཡོངས་གྱུར་
རིན་ཆེན་སྣ་ཚོགས་ལས། །ཡོངས་གྲུབ་ཕྱི་ནི་བུམ་གཟུགས་ནང་གཞལ་ཡས། །ཚད་དང་མཚན་ཉིད་ཐམས་ཅད་རྫོགས་པ་ཡི། །ཐོ་བྲང་དབུས་སུ་རིན་ཆེན་ཟུར་བརྒྱད་མཛེས། །ལྟེ་

དབུས་པདྨ་ཉི་ཟླ་བརྩེགས་པའི་སྟེང་། །ཞེས་པ་ནས། རིག་འཛིན་དཔའ་བོ་ཌཱ་ཀི་སྤྲིན་ལྟར་གཏིབས། །བར་ལ་སྟ་གོན་ལྟར་བྱ། དེ་ནས། གཡས་ཀྱི་ཁྲུས་བུམ་ནང་དུ་པད་ཟླའི་སྟེང་། །རྡོ་རྗེ་ཧཱུྃ་མཚན་ཡོངས་
གྱུར་རྡོ་རྗེ་སེམས། །དཀར་གསལ་རྡོ་རྗེ་དྲིལ་འཛིན་ལོངས་སྐུའི་ཆས། །མཚན་དཔེའི་གཟི་འབར་སེམས་དཔའི་སྐྱིལ་ཀྲུང་བཞུགས། །ལས་བུམ་ནང་དུ་པད་ཉི་རྒྱ་གྲམ་སྟེང་། །ཧཱུྃ༔
མཚན་རྒྱ་གྲམ་ཡོངས་གྱུར་བདུད་རྩི་འཁྱིལ། །ལྗང་གུ་ཕྱག་གཡས་སྣ་ཚོགས་རྡོ་རྗེ་སྡིགས། །གཡོན་པས་དྲིལ་འཛིན་ཁྲོ་ཆས་འདོར་སྟབས་བཞུགས། །ལྷ་ཚོགས་ཀུན་གྱི་གནས་
གསུམ་ཨོཾ་ཨ་ཧཱུྃ། །གིས་མཚན་དེ་ལས་འོད་ཟེར་དཔག་མེད་པ། །འཕྲོས་པས་རང་འདྲའི་ཡེ་ཤེས་སྤྱན་དྲངས་ཏེ། །རང་རང་དམ་ཚིག་སེམས་དཔར་དབྱེར་མེད་བསྟིམ། །ཧཱུྃ ཡེ་ཤེས་
ལྷ་ཚོགས་སོགས་གོང་ལྟར་བྱས་བའི་རྗེས། གཙོ་བུ་མ་དམིགས་ཏེ་གཟུངས་ཐག་ལ་འཇུས་ནས། ཧཱུྃ་དགུ་མ་དང་། སྒྲུབ་ཆེན་གསང་བ་ཡོངས་རྫོགས་ཀྱི་ཡང་སྙིང་བརྒྱ་རྩ་ཡན་གང་འགྲུབ། གཡས་ཀྱི་ཁྲུས་བུམ་ལ་དམིགས་ཏེ་ཡིག་བརྒྱ། གཡོན་གྱི་ལས་བུམ་ལ་དམིགས་ཏེ་ཀུཎྜ་ལཱི་

༄༅། །ཅི་འགྲུབ་བཟླས་རྗེས། གསུམ་ཀ་ལ་དམིགས་ཏེ། ཨརྒྷཾ་སོགས་ཀྱིས་མཆོད། བསྟོད་པར་འོས་པས་བསྟོད་ནས་འོད་ཞུ་ནི། བུམ་པ་གསུམ་གྱི་ལྷ་ཚོགས་བདེ་སྟོང་ཆེན་པོའི་རྣམ་རོལ་དུ་འོད་དུ་ཞུ་ནས་རང་
རང་གི་བྱེད་ལས་འགྲུབ་པའི་ནུས་ཅན་དུ་གྱུར། ཅེས་བརྗོད་ཅིང་བསམ་མོ། །གསུམ་པ་སློབ་མ་སྟ་གོན་ནི། རྫས་བཞི་དང་སྐྱེ་མཆེད་བྱིན་རླབས་ཙ་ཀླི་སོགས་ཉེ་བར་བསྟར། སློབ་མ་རྣམས་ལ་ལས་བུམ་གྱི་ཆུས་ཁྲུས་བྱ། ཕྲིན་ལས་སྔོན་འགྲོ་ལྟར་བགེགས་གཏོར་
བཏང་ཞིང་མཚམས་བཅད་ལ་སྲུང་འཁོར་བསྒོམ། པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་ལམ་རྒྱུས་པ་བླ་མ་རིག་འཛིན་བདེ་གཤེགས་ཀུན་འདུས་ཀྱི་དཀྱིལ་འཁོར་དུ་དབང་བསྐུར་བ་ལ་
ཐོག་མར་སྔོན་འགྲོ་སྟ་གོན་གྱི་ཆོས་རྣམས་ཞུ་བའི་ཡོན་དུ་མཎྜལ་འབུལ་འཚལ། ཞེས་འབུལ་དུ་གཞུག དེའང་ཇི་སྐད་དུ། གསང་སྔགས་དངོས་གྲུབ་དོན་གཉེར་ན། །འཇིག་རྟེན་ཚེ་འདིའི་ཞེན་
པ་དོར། །ཕ་རོལ་ལ་ནི་འདུན་པ་བསྐྱེད། །འདི་འབྲས་གཉེར་ན་ཕྱི་མ་འཇིག །ཕྱི་མ་གཉེར་ན་འདི་འབྲས་འགྲུབ། །དེ་བས་རང་གཞན་དོན་བྱའི་ཕྱིར། །བསམ་པ་བཟང་པོ་མཆོག་

ལ་སྦྱོར། །ཞེས་གསུངས་པ་ལྟར་གང་ཞིག་མཆོག་གི་དངོས་གྲུབ་མི་སློབ་པའི་ཟུང་འཇུག་གི་འབྲས་བུ་དོན་དུ་གཉེར་བ་དག་གིས་འཁོར་བའི་བདེ་སྐྱིད་མངོན་མཐོའི་གོ་འཕང་དང་། ངེས་ལེགས་
ཉན་རང་གི་གོ་འཕང་ཙམ་དོན་དུ་གཉེར་བྱ་མ་ཡིན་པས། ནམ་མཁས་ཁྱབ་པའི་ཕ་མ་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོར་ཡང་ནས་ཡང་དུ་འཁྱམས་པ་ལ་ཚད་མེད་
པའི་སྙིང་རྗེ་དྲག་པོས་ཀུན་ནས་བསླངས་ཏེ། དེ་རྣམས་ཀྱི་དོན་དུ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྡོ་རྗེ་ཐེག་པའི་མྱུར་ལམ་རྨད་དུ་བྱུང་བའི་
དཀྱིལ་འཁོར་ཟབ་མོ་འདིར་འཇུག་པར་བྱའོ་སྙམ་པའི་སེམས་བསྐྱེད་ཀྱི་འཕེན་པས་གཞི་བཟུང་ནས་གསོལ་བ་གདབ་པ་འདིའི་རྗེས་ཟློས་མཛོད། དགའ་ཆེན་ཁྱོད་བདག་སྟོན་པ་སྟེ། །སློབ་
དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །

༄༅། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ལན་གསུམ། །
ཁྱེད་རང་རྣམས་ཐུན་མོང་དང་ཁྱད་པར་གྱི་སློབ་པའི་གནས་རྣམས་ཁས་བླང་ཞིང་གཟུང་བར་བྱ་བའི་གཞི་རྟེན་དུ་མདུན་གྱི་ནམ་མཁར་དཀོན་མཆོག་གསུམ་གསལ་བར་དམིགས་ལ་རྒྱུན་
བཤགས་སྔོན་དུ་འགྲོ་བའི་ཐུན་མོང་གི་བྱང་སྡོམ་འཛིན་པ་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི་སོགས་ལན་གསུམ། དེ་ནས་ཁྱད་པར་རྡོ་རྗེ་ཐེག་པའི་དཀོན་མཆོག་
ལ་སྐྱབས་སུ་བཟུང་ཞིང་སྒོ་གསུམ་ཐ་མལ་གྱི་སྣང་ཞེན་ལས་ལྡོག་པའི་ཉེས་སྤྱོད་སྡོམ་པ། བསྐྱེད་རྫོགས་ཀྱི་ལམ་ཟབ་མོ་ལ་བསླབ་པའི་དགེ་བ་ཆོས་སྡུད། གཞན་དོན་དུ་ལས་བཞིའི་ཕྲིན་
ལས་ལ་འཇུག་པའི་སེམས་ཅན་དོན་བྱེད་དེ་སྔགས་ཀྱི་ཚུལ་ཁྲིམས་བྱེ་བྲག་པ་རྣམས་ལ་སློབ་བོ་སྙམ་པས་འདིའི་རྗེས་ཟློས་མཛོད། བླ་མ་རྩ་གསུམ་སྐྱབས་ཀྱི་མཆོག་ཏུ་འཛིན༔ འགྲོ་བའི་

དོན་དུ་སྨོན་འཇུག་སེམས་བསྐྱེད་དེ༔ སྐུ་གསུང་ཐུགས་དང་མཉམ་སྦྱོར་གསང་སྔགས་ཀྱི༔ དམ་ཚིག་སྡོམ་པ་རྟག་ཏུ་བསྐྱང་བར་བགྱི༔ ཞེས་གསུམ་བརྗོད། དེ་ལྟར་ཐུན་མོང་དང་ཐུན་མོང་མ་
ཡིན་པའི་སྡོམ་པ་བླངས་པ་དེ་རྣམས་སྐྱེས་བརྟན་གོང་དུ་འཕེལ་ཞིང་ཚེགས་ཆུང་དུས་དགེ་ཚོགས་རྒྱ་ཆེན་པོ་བསྡུས་ཏེ་ཚོགས་བསགས་པའི་ཆེད་དུ་ཡན་ལག་བཅུ་པའི་དོན་དྲན་པས་འདིའི་རྗེས་
ཟློས་མཛོད། བླ་མ་ཡི་དམ་ཌཱ་ཀིའི་ལྷ་ཚོགས་རྣམས༔ ཚོགས་གཉིས་གསོག་ཕྱིར་རྟེན་གྱི་མཆོག་ཏུ་འཛིན༔ དགའ་མགུ་རངས་པའི་སེམས་ཀྱིས་གུས་ཕྱག་འཚལ༔ དངོས་སུ་
འབྱོར་དང་ཡིད་སྤྲུལ་མཆོད་པས་མཆོད༔ སྡིག་པའི་ཚོགས་དང་དམ་ཚིག་ཉམས་ཆགས་བཤགས༔ དགེ་ཚོགས་མཛད་པ་ཀུན་ལ་ཡི་རང་ངོ༔ ཐེག་གསུམ་ཆོས་ཀྱི་འཁོར་ལོ་བསྐོར་
བར་བསྐུལ༔ འགྲོ་ལ་ཕན་མཛད་མྱ་ངན་མི་འདའ་བཞུགས༔ བདག་གཞན་དགེ་བ་བྱང་ཆུབ་ཆེན་པོར་བསྔོ༔ དེ་ལྟར་ཉམས་བླངས་དགེ་ཚོགས་ལ་བརྟེན་ནས༔ མཁའ་ཁྱབ་

༄༅། །འཁྲུལ་པའི་སེམས་ཅན་ཐམས་ཅད་ལ༔ བྱམས་དང་སྙིང་རྗེ་དགའ་བ་ཚད་མེད་དང༔ བཏང་སྙོམས་ལ་བརྟེན་མཉམ་ཉིད་ཆོས་ཀྱི་སྐུ༔ འགྲོ་བ་ཀུན་གྱི་ཡང་དག་གནས་ཐོབ་ཤོག༔
ཅེས་ལན་གསུམ་གྲུབ་རྗེས། རྒྱུད་དག་པར་བྱ་བའི་ཕྱིར་དམིགས་པ་འདི་བཞིན་མཛོད། སློབ་དཔོན་ཀུན་བཟང་རྡོ་རྗེ་ཐོད་ཕྲེང་རྩལ་ཡབ་ཡུམ་དུ་གསལ་བའི་ཐུགས་ཀའི་ཧཱུྃ་ཡིག་ལས་འོད་ཟེར་འཕྲོས། །
སློབ་མ་རྣམས་ཀྱི་ལུས་ལ་ཕོག་པས་རྣམ་སྨིན་ཤ་ཁྲག་གི་ཕུང་པོ་སྦྱང་། ཧཱུྃ་ཡིག་ཏུ་གྱུར་པ་དེ་ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་བྱུང་། སླར་གཙོ་བོ་ཡབ་
ཡུམ་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས་ཡབ་ཀྱི་ཞལ་དུ་ཞུགས། རྗེས་སུ་ཆགས་པའི་མེས་ཐུགས་ཀར་བྱང་ཆུབ་ཀྱི་སེམས་སུ་ཞུ་བའི་རྒྱུན་སྐུའི་
དབྱིབས་བརྒྱུད་རྡོ་རྗེའི་ལམ་ནས་ཕྱུང་། ཡུམ་གྱི་པདྨར་གནས་པའི་སློབ་མའི་སྤྱི་བོ་ནས་བྱང་ཆུབ་སེམས་ཀྱི་མངོན་པར་དབང་བསྐུར་ཏེ། ཡུམ་གྱི་པདྨ་ནས་ཕྱིར་བྱུང་། རང་རང་གི་

གདན་ལ་འཁོད་པར་བསམ་པའི་ངང་ནས་དམིགས་བསལ་གྱི་སྡོམ་པ་འཛིན་པ་དངོས་ཚོགས་ཞིང་གི་སྤྱན་སྔར་བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་
འཕང་ཐོབ་པའི་ཕྱིར་སྡོམ་པ་གསུམ་གྱི་ཐོབ་བྱའི་གནས་མཐའ་དག་བསྲུང་སྙམ་པའི་དམ་བཅའ་བརྟན་པོས་འདིའི་རྗེས་ཟློས། རྩ་གསུམ་རྒྱལ་བ་རབ་འབྱམས་རྣམས༔ སོགས་ནས། དེ་དག་
ཐམས་ཅད་བདག་གིས་བཟུང༔ ལན་གསུམ། དེ་ནས་སྒོ་གསུམ་བྱིན་གྱིས་བརླབ་པ་ནི་ལས་ཆུ་འཐོར། དེ་ནས་སློབ་མའི་གནས་གསུམ་དུ་ཨོཾ་ཨཱཿཧཱུྃ་དང་། སླར་ཡང་མས་ནས། ཧཱུྃ་ཨཱཿཨོཾ་གསུམ་གྱིས་དྲིའི་ཐིག་ལེ་བྱས་ཏེ། ཁྱེད་རང་སློབ་མ་
རྣམས་ལྷར་གསལ་བ་ལ་སྐུ་གསུང་ཐུགས་རྡོ་རྗེའི་ཕྱག་རྒྱས་བསྲུངས་པས་མཆོད་པའི་གནས་སུ་གྱུར་ཅིང་། དེང་ནས་བཟུང་འདོད་ཡོན་ལ་སྲེད་པས་སྤྱད་མི་དགོས་པར་བདེ་སྟོང་ཡེ་ཤེས་
འབར་བའི་གྲོགས་སུ་ཉེ་བར་སྤྱོད་པ་མཚོན་ཕྱིར་ཨོཾ་བཛྲ་པུཥྤེ་པྲ་ཏཱིཙྪ་སྭཱ་ཧཱ། ཞེས་སོགས་ཉེར་སྤྱོད་ལྔས་མ་ཆོད། དེ་དག་ནི་སྟ་གོན་གྱི་སྔོན་འགྲོའི་ཆོས་ཡིན་ནོ། །དངོས་གཞི་ལ་དང་པོ་སྐྱེ་མཆེད་བྱིན་གྱིས་

༄༅། །བརླབས་པ་ནི། རིགས་ལྔའི་ས་བོན་གནས་རྣམས་སུ་གཏུགས་པས་ཉན་བརྗོད་སེམས་པ་བྱ་བྱེད་ཡིད་ཆོས་ཐམས་ཅད་རྒྱལ་བའི་ཡེ་ཤེས་ཀྱི་རོལ་མོར་བྱིན་གྱིས་བརླབས་
བར་མོས་ཤིག ཏྲཱྃ་ཡིག་རྣ་བར་བསྐུར་ཏེ། ཧཱུྃ༔ ཉན་བྱེད་རྣ་བའི་དབང་པོ་ནི། རིན་ཆེན་འབྱུང་ལྡན་དེ་བཞིན་གཤེགས། །ཉན་པས་སངས་རྒྱས་ཐམས་ཅད་གསུང་། །ཐོས་པས་རང་གྲོལ་
མཉམ་ཉིད་ངང་། ཏྲཱྃ་ཏྲཱྃ་ཏྲཱྃ་ཏྲཱྃ་ཏྲཱྃ། ཧྲཱིཿཡིག་ལྕེ་ལ་བསྐུར་ཏེ། ཧཱུྃ༔ སྨྲ་བྱེད་ལྕེ་ཡི་དབང་པོ་ནི། །སྣང་བ་མཐའ་ཡས་དེ་བཞིན་གཤེགས། །བརྗོད་པ་ཐམས་ཅད་སངས་རྒྱས་སྒྲ། །བརྗོད་པ་རང་གྲོལ་
སོར་རྟོག་ངང་། །ཧྲཱིཿཧྲཱིཿཧྲཱིཿཧྲཱིཿཧྲཱིཿ ཧཱུྃ་ཡིག་སྙིང་གར་བསྐུར་ཏེ། ཧཱུྃ༔ བསམ་པར་བྱེད་པ་སེམས་ཀྱི་རྟེན། །མི་བསྐྱོད་རྒྱལ་བོ་དེ་བཞིན་གཤེགས། །ཙིཏྟ་ཀུན་བཟང་རྡོ་རྗེ་འཛིན། །དྲན་པ་རང་
གྲོལ་ཆོས་དབྱིངས་ངང་། །ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། ཧཱ་ཡིག་ཡན་ལག་ལྔར་བསྐུར་ཏེ། ཧཱུྃ༔ བྱ་བ་བྱེད་པ་ཡན་ལག་ལྔ། །དོན་ཡོད་གྲུབ་པ་དེ་བཞིན་གཤེགས། །བྱ་སྤྱོད་སྤྱོད་པ་སངས་རྒྱས་མཛད། །འདུ་

བྱེད་རང་གྲོལ་བྱ་གྲུབ་ངང་། །ཧཱ་ཧཱ་ཧཱ་ཧཱ་ཧཱ། ཨོཾ་ཡིག་སྙིང་གར་བསྐུར་ཏེ། ཧཱུྃ༔ རྡོ་རྗེ་རྒྱལ་པོ་བདེ་བ་ཆེ། །བདག་ཉིད་ཁྱབ་བདག་ཀུན་ཏུ་བཟང་། །ཀུན་བཟང་ཡངས་པ་ཆོས་ཀྱི་དབྱིངས། །འགུལ་
བསྐྱོད་བདེ་བའི་ཕྱག་རྒྱ་ཆེ། །ཨོཾ་ཨོཾ་ཨོཾ་ཨོཾ་ཨོཾ། དེ་ནས་སོ་ཤིང་དོར་བ་ནི། འཁྱིལ་བའི་སྔགས་ལན་བདུན་བཟླས་བས། སློབ་མ་རྣམས་ཀྱི་དངོས་གྲུབ་ཀྱི་ལྟས་བརྟག་པའི་ནུས་པ་ཅན་དུ་གྱུར་བར་མོས།
མཎྜལ་བདྨ་འདབ་བརྒྱད་དཀར་པོ་མུ་ཁྱུད་ཀྱིས་བསྐོར་བའམ། ཡང་ན་ཚོམ་བུ་དགུ་པ་མདུན་ཏུ་བཀོད། ཧཱུྃ་ལས་བྱུང་བའི་སོ་ཤིང་སློབ་མའི་ལག་གཉིས་མཁའ་དབྱིངས་ཀྱི་རྒྱས་བཟུང་ཞིང་། རྩེ་མོས་ལྗགས་བཞར། 
རྩ་བས་སོ་བྲུད་པས་ཚེ་རབས་སུ་བསགས་པའི་སྡིག་སྒྲིབ་ཐམས་ཅད་དག་པ་དང་། རང་གི་དངོས་གྲུབ་ཇི་ལྟར་ཐོབ་པའི་མཚན་མ་གསལ་བར་བསྟན་དུ་གསོལ་སྙམ་པས་ཤར་རམ་བྱང་དུ་ཁ་
བལྟས་ལ་འདིའི་རྗེས་ཟློས་དང་བཅས་ལྟོས་མེད་དུ་འདོར་བར་ཞུ། ཧོཿ བླ་མས་བསྒོ་བ་ཇི་བཞིན་སོ་ཤིང་དོར། །བླ་མ་རིག་འཛིན་སྐུ་གསུང་ཐུགས་མཆོག་གི །ཡེ་ཤེས་དངོས་གྲུབ་དམ་

༄༅། །པ་ཐོབ་བྱའི་ཕྱིར། །དབུས་ཕྱོགས་མེ་རི་འབར་བར་ཕྱིན་པར་ཤོག ཨོཾ་བཛྲ་ཧཱ་ས་ཧཱ། དེ་ལྟར་དོར་བའི་མཚན་མ་ནི། ཇི་སྐད་དུ། ཕྱོགས་བཞི་དབུས་དང་ལྔར་བབས་ན། །རིགས་ལྔ་
གང་ཡིན་དངོས་གྲུབ་མཐོང་། །མཚམས་སུ་ཕྲན་ཚིགས་སྟེང་མཁའ་སྤྱོད། །འོག་ཏུ་རྩེ་བསྟན་ས་སྤྱོད་དང་། །རྩ་བ་རང་ལ་བསྟན་པ་ན། །ལན་གསུམ་སླར་ལ་བསྐྱར་ཞིང་འཕངས། །གཡས་སུ་
ཡོ་ན་ཚེ་ཐར་གཏང་། །གཡོན་དུ་ཡོ་ན་སྦྱིན་པ་བཀྱེ། །ཕྲེད་བསགས་མར་མེ་བརྒྱ་རྩ་སྤར། །ཀུན་ངན་སྒྲུབ་ལ་བར་ཆད་འབྱུང་། །བསགས་སྦྱོང་དགེ་བ་རླབས་ཆེན་བྱ། །ཞེས་གསུངས་
པ་ལྟར་ངེས་པར་མཛོད་ཅིག ཁྱོར་ཆུ་སྦྱིན་པ་ནི། དུང་ཞལ་གྱི་ཆུ་བྃ་ལས་བདུད་རྩིའི་རྒྱ་མཚོར་བསམས་ལ་འབྲུ་གསུམ་གྱིས་བྱིན་བརླབ། འདི་འཐུང་བས་ལུས་ཀྱི་ནང་ཐམས་ཅད་ཡེ་ཤེས་ཀྱི་བདུད་རྩིས་
གང། རྣམ་རྟོག་བག་ཆགས་དང་བཅས་པ་བཀྲུས་པའི་མོས་པ་གྱིས་ཤིག ཨོཾ་ཧྲཱིཿབི་ཤུདྡྷ་སརྦ་དྷརྨ་པཱ་པཾ་ཤུདྡྷ་ནཱི་ཙརྱ་བི་ཤོ་དྷ་ཡ་སརྦ་བི་ཀལྤཱ་ན་ཨ་བཱ་ན་ཡ་ཧཱུཾ། ཞེས་ལག་པ་གཡས་སུ་ལན་

གསུམ་སྦྱིན་ཞིང་བཏང་བའི་ལྷག་མ་དག གཡོན་གྱི་ཕྱོགས་ནས་རྒྱབ་ཏུ་དོར་བས་སྒོ་གསུམ་གྱི་དྲི་མ་དག་པར་མོས་ཤིག སྲུང་སྐུད་བ་ཅིང་བ་ནི། སྲུང་སྐུད་དམར་པོར་རྡོ་རྗེའི་མདུད་པ་གསུམ་བཏབ་ལ། ཧཱུྃ་ལས་
སྐྱེས་པའི་སྲད་བུ་སློབ་མའི་སྒོ་གསུམ་གྱི་བར་ཆད་སྲུང་བའི་མཐུ་ལྡན་དུ་གྱུར། ལས་ཆུས་བསང་། རྩ་སྔགས་ཀྱིས་བྱིན་གྱིས་བརླབ། ཨོཾ་སརྦ་བུདྨ་མེེ་ཏྲི་རཀྵ་རཀྵ་སརྦ་སྭཱ་ཧཱ། ཞེས་པའི་སྔགས་ཀྱིས་སྤྱི་ལྟར་བཅིངས་ལ། སྲུང་
བའི་སྨོན་ལམ་གསོལ་བ་འདིའི་རྗེས་ཟློས། ཧོ༔ བླ་མས་གནང་བའི་སྲུང་སྐུད་ལྔ་ལྡན་གྱིས། །བསྲུངས་བས་བདག་ཉིད་ཁྲོ་རྒྱལ་སྐུར་གྱུར་ནས། །སྟོང་ཕྲག་བརྒྱད་ཅུའི་བགེགས་རིགས་
ཐམས་ཅད་ཀྱང་། །རྡུལ་ཕྲན་བཞིན་དུ་བཏུལ་ཞིང་བརླག་པར་ཤོག སླར་ཡང་རྡོ་རྗེ་དང་བཅས་པའི་དྲིའི་ཆུས་མདུད་པ་ལ་རྒྱ་གྲམ་དུ་རེག་ཅིང་། ཨོཾབཛྲ་རཀྵ་རཀྵ་སྭཱ་ཧཱ། ཞེས་བརྗོད་པས་ལུས་རྡོ་རྗེའི་གོ་ཆས་
བཞུ་བླུགས་སུ་གཡོགས་པ་ལ་རྡོ་རྗེ་རྒྱ་གྲམ་གྱི་མདོ་འཛིན་རེས་མཚན་པར་གྱུར། ཀུ་ཤ་སྦྱིན་པ་ནི། བསང་ཆུ་འཐོར། ཨོཾ་བཛྲ་ཏཱིཀྵྞ་དྷཱིཿཨོཾ་བཛྲ་རཀྵ་ཧཾ། ཀུ་ཤ་མི་དམིགས་པའི་ངང་ལས་ཆེ་བ་ཧཱུྃ་དང་།

༄༅། །ཆུང་བ་དྷིལས་བྱུང་བའི་ཀུ་ཤའི་ཆུན་པོ་སྔོ་ལྗང་རྩྭ་རྩེ་མ་ཉམས་པ་རྨི་ལམ་མི་འཁྲུགས་པའི་ནུས་པ་ཅན་དུ་གྱུར། ཧཱུྃ་དྷཱིཿ ལན་བདུན་བཟླ། ཕོན་ཆེ་བ་སྟན་གྱི་དོན་དུ་ལག་
གཡོན་དང་། ཆུང་བ་སྔས་ཀྱི་དོན་དུ་གཡས་པར་གཟུང་ཞིང་། ཨོཾ་བཛྲ་ཏཱིཀྵྞ་བཾ། ཞེས་བརྗོད། སློབ་མས། ཨོཾ་བཛྲ་ཏིཀྵྞ་སིདྡྷི་ཧཱུཾ། ཞེས་བླང་དུ་གཞུག་ལྟས་ཀྱི་དམོད་བོར་བ་འདིའི་རྗེས་ཟློས། ཧོཿ བླ་མས་
གནང་བའི་རྩྭ་མཆོག་ཉལ་སྔས་ཀྱིས། དཀྱིལ་འཁོར་ལྷ་ཚོགས་བདག་གི་ལུས་ཞུགས་ནས། །བླ་མ་རིག་འཛིན་འཁོར་དང་བཅས་པ་ཡིས། །གྲུབ་རྟགས་མཚན་མ་བདག་ལ་བསྟན་དུ་གསོལ། །
ཞེས་བརྗོད། གསང་སྔགས་ལ་སྤྲོ་བ་སྐྱེད་པའི་ཕྱིར་ཟབ་མོའི་ཆོས་བཤད་པ་ནི་འདི་ལ་གསན་པས་ཁྱབ་པར་གདའ། འཇིག་རྟེན་དུ་ནི་ཀུན་མཁྱེན་དག །ཨུ་དུམ་བཱ་རའི་མེ་ཏོག་བཞིན། །བརྒྱ་
ལམ་ནང་ན་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ་། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །གང་གིས་མཉམ་མེད་སེམས་ཅན་དོན། །མྱ་ངན་

མི་འདའ་བྱེད་པར་ནུས། །བསྐལ་བ་བྱེ་བ་དུ་མ་རུ། །སྡིག་པ་བྱས་པར་གྱུར་པ་གང་། །དེ་ཀུན་དཀྱིལ་འཁོར་འདི་འདྲ་བ། །མཐོང་བས་བྱང་བར་འགྱུར་ལགས་ན། །གྲགས་པ་མཐའ་
ཡས་སྔགས་སྤྱོད་པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསང་སྔགས་བཟླས་པ་ནི། །གོ་འཕང་བླ་ན་མེད་པར་གྱུར། །དེ་དག་གིས་སྟ་གོན་གྱི་རིམ་པ་རྣམས་གྲུབ་པ་ལགས་
པས་དགེ་བ་བྱང་ཆུབ་ཏུ་བསྔོ་བར་ཞུ། བསོད་ནམས་འདི་ཡིས་སོགས་བརྗོད་ལ་སློབ་མ་གྱེས་སོ། །གསུམ་པ་དཀྱིལ་འཁོར་བཞེངས་པ་ནི། དབུས་ལྟེ་འཁོར་ལོ་རྩིབས་བརྒྱད་མཐིང་ནག རྩིབས་མཆན་དམར། དེ་རྒྱབ་པདྨ་འདབ་བརྒྱད་ཉིས་རིམ་འདབ་བཞི་
ཕྱོགས་མདོག མཚམས་མཛེས་ཚོན། ཐམས་ཅད་ལ་འོད་ལྔའི་མུ་ཁྱུད། དེ་རྒྱབ་གསེར་ཁྱམས་དང་ཁྲག་ཁྱམས། སྒོ་ཕན་ཆད་སྤྱི་དང་མཐུན་བ་ལ་པད་རའི་རྒྱབ་འོད་ལྔའི་མུ་ཁྱུད། དེ་རྒྱབ་དུར་ཁྲོད་རྡོ་ར་མེ་རི་བཅས་པའོ། །དེ་དག་ལ་ལྷ་མཚན་རྒྱས་བསྡུས་གང་འགྲུབ་སྤྱི་མཐུན་བྲིས་པའམ།
མ་འབྱོར་ན་སྟ་གོན་སྐབས་ལྟར་ཚོམ་བུ་བཀོད་པའི་དབུས་སུ་ཁྲིའུ་ལ་རྣམ་བུམ་ཁ་རྒྱན་གཟུངས་རྡོར་སྐུ་རྟེན་ཙཀླི་རྣམས་དང་བཅས་བ་བཀོད་པའི་གཡས་སུ་ལམ་རྒྱས་བའི་དབང་སྒྲུབ་གཏོར་མ་ཀུན་བཟང་རྡོ་རྗེ་ཐོད་ཕྲེང་གི་ཙཀླི་དང་བཅས་པ་དང་དབུ་རྒྱུན། གཡོན་དུ་གསང་དབང་གི་དོན་དུ་

༄༅། །ཐོད་པ་ཆང་དང་མངར་གསུམ་ཆོས་སྨན་སྦྱར་བས་བཀང་བ་དར་དམར་བརྒྱད་ལྟེབས་ཀྱིས་ག་ཡོགས་པའི་ཁར་ཤེར་དབང་གི་མེ་ལོང་སིནྡྷུ་རའི་དཀྱིལ་འཁོར་ཅན་གྱི་སྟེང་དུ་དྲིལ་བུ་ཤེར་ཙག་བཞག་པ་དང་། དྲིལ་བུ། རྒྱབ་ངོས་སུ་དབང་བཞི་པའི་དོན་དུ་ཤེལ་རྡོ་ཟུར་
བརྒྱུད་དང་ཨོ་རྒྱན་ཡབ་ཡུམ་གྱི་སྐུ་འབག་དང་བཅས་པ་ལ་དར་དམར་གྱིས་གུར་ཕུབ་པ་དང་རྡོ་རྗེ། མདུན་དུ་རྡོར་དྲིལ་ལྷན་ཅིག་བཅིང་པ་དང་དྲག་བོ་སྒྲོལ་དབང་གི་ལྕགས་ཕུར། ཤར་ལྷོར་ཁྲུས་བུམ། བྱང་ཤར་དུ་ལས་བུམ། དཀྱིལ་འཁོར་གྱི་མཐའ་སྐོར་དུ་ཞི་མཆོད་གཡས་སྐོར་མདུན་དུ་
མཆོད་གཏོར་གྱི་གཡས་གཡོན་དུ་སྨན་རག་རྣམས་བཤམ། གཞན་ཡང་དབང་གི་དངོས་གཞིའི་ཆས་མིག་དར་ཐུར་མ། ཅོད་པན། དུར་ཁྲོད་ཆས། བགྲང་ཕྲེང་ལིངྒ་། ཕྱགས་ཤིང་། དུང་དཀར། གདན་འཁོར། སྒྲུབ་གཞུང་གི་པུསྟི་རྣམས་དང་། འཛོམ་ན་རལ་གྱི་རྒྱལ་མཚན་ལ་སོགས་པའི་རྒྱན་
རྣམས་ཀྱང་བསྟར་ཞིང་སྔོན་གཏོར་ཚོགས་ཀྱི་ཡོ་བྱད་ཀྱིས་མཚོན་ཉེར་མཁོའི་ཆས་རྣམས་མི་བྲེལ་བར་བསག་གོ །གཉིས་པ་དངོས་གཞིའི་བྱ་བ་ལ་གསུམ། དཀྱིལ་འཁོར་སྒྲུབ་པ། བདག་ཉིད་འཇུག་པ། གཞན་ལ་དབང་བསྐུར་བའོ། །དང་བོ་ནི། སྣོད་བཅུད་སྟོང་གསལ་ནས་བཟུང་བདག་
མདུན་དབང་དོན་དེ་ཉིད་གསལ་བ་ལྟར་ལས་གཞུང་བསྲངས་ཤིང་། དེ་ཡང་སྒོམ་དོན་ནི། བདག་བསྐྱེད་ཟབ་མོ་ལུས་དཀྱིལ་ནང་ཨ་ནུ་ཡོ་ག་ལྟར་གསལ་བ་ལ། མདུན་བསྐྱེད་རྒྱ་ཆེན་ཕྱི་དཀྱིལ་བསྐྱེད་པ་ནི་ལུགས་འདིའི་དགོངས་བ་ཐུན་མོང་མ་ཡིན་བའོ། །བཟླས་པའི་སྐབས་ཐོག་མར་བདག་

མདུན་གཉིས་ཀར་དམིགས་པའི་འགྲོ་འདུ་དང་བཟླས་བརྗོད་གྲུབ་པའི་རྗེས་བུམ་དམིགས་ནི། འོད་ཟེར་སྤྲོ་བསྡུའི་སྦྱོར་བ་ཡིས༔ སྒྲུབ་རྫས་ལྷར་གསལ་བདུད་རྩིར་བསྒྱུར༔ སློབ་བུའི་སྒོ་གསུམ་སྒྲིབ་བ་སྦྱོང༔ ཞེས་གསུངས་པ་ལྟར་བྱ་ལ། ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད།
ཕྲེང་རྩལ་སོགས་ནས། སརྦ་ཌཱ་ཀི་ནཱི་ས་མ་ཡ་ཨཱ་ཧྲཱིཿ་ཧྲཱུྃ་ཛཿ་ཀཱ་ཡ་ཕཱ་ཀ་ཙི་ཏྟ་ཨ་བྷི་ཥི་ཉྩ་ཨོཾ། ཞེས་གཟུངས་ཐག་ལ་འཇུས་ནས་ཅི་ནུས་བཟླ། དེའི་ཚེ་གསང་རྫས་ཐོད་པའི་དཀྱིལ་འཁོར་དུའང་ཨོ་རྒྱན་ཡབ་ཡུམ་མཉམ་པར་རོལ་པའི་ཐུགས་བདེ་སྟོང་
ཆེན་པོའི་རོས་ཚིམས་པས་ཐུགས་རྒྱུད་བསྐུལ། སློབ་མའི་སྒོ་གསུམ་གྱི་དྲི་མ་སྦྱངས། སྦྱོར་མཚམས་ནས་བྱང་སེམས་ཀྱི་རྒྱུད་དཔག་ཏུ་མེད་པ་བྱུང་བས་བྷནྡྷའི་ནང་ཁེངས་པར་བསམ། དེ་བཞིན་དུ་ཁྲུས་བུམ་དུ་རྡོ་རྗེ་སེམས་དཔའ་ཀྲོང་བསྐྱེད་ལ་དམིགས་ནས་ཡིག་བརྒྱ་ཅི་ནུས་དང་།
ལས་བུམ་དུ་བདུད་རྩི་འཁྱིལ་པ་དམིགས་པ་ལ་ཀུཎྜལཱི་ཅི་མང་བཟླས་རྗེས། བུམ་བ་གསུམ་ཀའི་ལྷ་ལ་དམིགས་ནས་མཆོད་བསྟོད་མདོར་བསྡུས་མཐར། བུམ་པ་གསུམ་གྱི་ལྷ་རྣམས་བདེ་སྟོང་ཆེན་པོའི་རྣམ་རོལ་དུ་འོད་དུ་ཞི་ནས་རང་རང་གི་
བྱེད་ལས་འགྲུབ་པའི་ནུས་པ་ཅན་དུ་གྱུར། ཅེས་བརྗོད་ཅིང་དུང་ཆོས་ཀྱི་ཆུ་ཨོཾ་ཨཱཿཧཱུྃ་གིས་མཆོད་ཡོན་ཕུལ། དེ་རྗེས་དཀྱིལ་འཁོར་གྱི་ལྷ་ལ་གསོལ་གདབ་པ་དང་དག་པ་བརྗོད་པ་ནི། ཧཱུྃ༔ ཆོས་དབྱིངས་མ་བཅོས་སྐྱེ་བ་མེད་པའི་ངང༔

༄༅། །སོགས་བརྗོད། གཙོ་བུམ་ནས་ལས་བུམ་ལ་ཅུང་ཟད་བླུག་བར་བྱའོ། །གཉིས་བ་བདག་འཇུག་བླང་བ་ནི། ཁྲུས་དང་བགེགས་གཏོར་ནས་བརྩམས་ལས་གཞུང་ལྟར་མཐར་ཆགས་སུ་བཏང་བ་ལས། ཚེ་གཅིག་གྲོལ་འགྱུར་གདམས་མཆོག་སྩོལ༔
ཅེས་པ་ཡན་ཆད་བརྗོད་ཅིང་དབང་ལྷ་སྐབས་འདིར་མི་བསྡུའོ། །དེ་ནས་སློབ་བུ་འཇུག་པར་གནང་བ་ཞུ་བ་ནི། བཅོམ་ལྡན་འདས་བདེ་བར་གཤེགས་པ་བླ་མ་རིག་འཛིན་ཀུན་འདུས་ཀྱི་དཀྱིལ་འཁོར་ཆེན་བོར་བདག་གིས་སློབ་
རྣམས་འཇུག་པར་འཚལ་བས་ཐུགས་རྗེ་ཆེན་པོས་གནང་བར་མཛད་དུ་གསོལ། ཞེས་བརྗོད་པས་ལྷ་ཚོགས་རྣམས་ཀྱིས་དེ་དེ་བཞིན་དུ་གནང་བ་བྱིན་པར་བསམ་མོ། །གསུམ་པ་སློབ་མ་རྗེས་སུ་བཟུང་བའི་ཆོ་ག་ལ་གཉིས། འཇུག་
བ་དང་། དབང་གིས་སྨིན་པར་བྱ་བའོ། །དང་པོ་ལའང་གཉིས། ཕྱི་འཇུག་དང་། ནང་འཇུག་གོ །དང་པོ་ནི། སྒྲུབ་ཁང་གི་ཕྱི་རོལ་དུ་ལས་ཀྱི་རྡོ་རྗེས་སློབ་མ་རྣམས་ལ་ཁྲུས་བྱ་ཞིང་འཁྱིལ་པའི་སྔགས་བརྗོད། སྔོན་ཆད་གཉིས་སུ་འཛིན་པ་དང་མ་རིག་པའི་
ལིང་ཏོག་གིས་ལྡོངས་ཏེ་དཀྱིལ་འཁོར་གྱི་ལྷ་ཚོགས་མ་མཇལ་བའི་བརྡར། བཛྲ་ཙཀླུབྷནྡྷ་ཝ་ར་མ་ཎ་ཡ་སྭཱ་ཧཱ༔ ཞེས་མིག་དར་དམར་པོ་འཆིང་། སླར་ཡང་དཀྱིལ་འཁོར་གྱི་ལྷ་དང་མཇལ་བའི་ཚེ་

ལག་སྟོང་དུ་མཇལ་ན་མི་རུང་བས་སྐབས་དེར་འབུལ་བའི་ཕྱག་རྟེན་ཨུ་དུམ་བཱ་རའི་མེ་ཏོག་གི་ཕྲེང་བ་ཁ་དོག་དམར་པོ་རེ་བྱིན་པར་མོས་མཛོད། ཧཱུྃ་ལས་བྱུང་བའི་མེ་ཏོག་འདི༔ ཨུ་དུམ་
བཱ་ར་མནྡཱ་ར༔ ཡོངས་འདུ་དང་ནི་མལླིཀཱ༔ ཀ་ར་བཱི་རའི་མེ་ཏོག་ཕྲེང༔ ལེགས་པར་མནོས་ཏེ་བུ་ཁྱོད་ཟུང༔ ཨ་ཁཾ་བཱི་ར་ཧཱུྃ༔ ཞེས་གཏད། དེ་ནས་སློབ་བུ་རྣམས་ལག་པ་ལ། ལས་ཀྱི་རྡོར་དྲིལ་བཟུང་ནས་གཟུངས་
ཐག་ལ་སྦྲེལ་ཞིང་ཚོགས་ཁང་ལ་བསྐོར་བ་ལན་གསུམ་བྱས་ཏེ་སྒོ་སྲུང་ལ་གནང་བ་ཞུ་བའི་མོས་པས་འདིའི་རྗེས་ཟློས་མཛོད། ཀྱེེ། སྒོ་བ་གིང་ཆེན་དགོངས་སུ་གསོལ། །ཁྱོད་ནི་ཁྲོ་བོ་ཆེན་པོའི་ཚུལ། །མཚོན་ཆ་སྣ་ཚོགས་
འཛིན་པའི་སྐུ། །བདག་ནི་འཁོར་བ་ལས་སྒྲོལ་ཕྱིར། །ཁྱོད་ཀྱིས་གནང་ཞིང་གཏང་དུ་གསོལ། །སྒོ་བས་ལན་དུ། བདག་ནི་ལས་ཀྱི་སྒོ་བ་སྟེ། བཀའ་ཉན་སྲུང་སྡོམ་ལས་མཁན་ཡིན། །གསང་
སྔགས་དཀྱིལ་འཁོར་འཇུག་པ་ན། །ལས་དང་སྐལ་བར་ལྡན་ནམ་ཅི། །ཞེས་པའི་ལན་བཏབ་པར་མོས་ལ་རྗེས་ཟློས། ཀྱི། སྒོ་བ་གིང་ཆེན་དགོངས་སུ་གསོལ། །བདག་ཅག་ལས་

༄༅། །དང་སྐལ་བ་ཅན། །དམ་ཚིག་དང་ནི་སྡོམ་པར་ལྡན། །དཀྱིལ་འཁོར་གཞུག་ཅིང་དབང་ནོད་འཚལ། །ཞེས་ལན་བཏབ། ནང་ནས། ཧཱུྃ༔ སྐལ་ལྡན་ལས་ཅན་དམ་ཚིག་ལྡན་པའི་བུ། །
སྟོན་པའི་བཀའ་སྒྲུབ་དམ་ལ་གནས་བྱེད་ན། །དངོས་གྲུབ་འདོད་པས་ཐེ་ཚོམ་ལོག་ལྟ་སྤོངས། །མོས་གུས་སྤྲོ་བ་སྐྱེད་ལ་ནང་དུ་ཤོག །བྷྲཱུྃ་པྲ་བེ་ཤ་ཡ་ཕཊ༔ ཞེས་བརྗོད་ལ་སྒོ་ཕྱེ། དེ་ནས་བགེགས་
བཏང་། བཀའ་བསྒོ་མཚམས་གཅོད་དྲག་ཏུ་བྱས་ལ་སྒོ་གདོང་ནས་ཐུན་བརྡེག། གུ་གུལ་གྱིས་བདུག་ལ་ནང་དུ་བཏང་སྟེ་སྲུང་བའི་འཁོར་ལོ་བསྒོམ་མོ། དེ་ནས་ཡོལ་བའི་ཕྱི་རོལ་དུ་ཕྱག་བཅས་འཁོད། སེམས་བསྐྱེད་གསལ་བཏབ་ལ། འདིར་གསང་སྔགས་སྔ་
འགྱུར་གྱི་རིང་ལུགས་འཛིན་པ་རྣམས་ལ་བཀའ་གཏེར་དག་སྣང་གི་སྲོལ་ཆེན་གསུམ་དུ་མཆིས་པའི་ནང་ནས་ཉེ་བརྒྱུད་གཏེར་མའི་ནང་ཚན་བསྐྱེད་རྫོགས་རྫོགས་ཆེན་གསུམ་ཀའི་སྙིང་ཁྲག་
གཏིབས་པ་ལྟ་བུ་བླ་རྫོགས་ཐུགས་གསུམ་ཡོངས་རྫོགས་དང་བཅས་པའི་ཆ་ལག་ཆོས་སྐོར་གཅིག་ཏུ་བསྡུས་པ་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་དུ་གྲགས་པ་སྟེ། སྤྱི་

ཆིངས་ལས། པདྨ་འབྱུང་གནས་བདག་གིས་ཀྱང༔ སྔོན་གྱི་སྨོན་ལམ་འཕྲོ་མཐུད་ན༔ བོད་ཡུལ་སེམས་ཅན་དོན་ལ་དགོངས༔ ས་འོག་ས་སྟེང་ཆོས་ཀྱིས་བཀང༔ ད་ལྟའི་ལོ་ཙཱ་ཁྱོད་ཉིད་ཀྱང༔
སྐལ་པ་དུམ་བུར་སྤྱོད་པའི་དུས༔ སྟེང་ཁང་སྙིང་མཛོད་སྨུག་པོ་སོགས༔ གཏེར་སྒོ་བཅུ་བཞིར་སྤྱོད་པའི་དུས༔ རྩ་གསུམ་མཐོང་བ་རང་གྲོལ་གྱི༔ བླ་རྫོགས་ཐུགས་གསུམ་དྲིལ་བའི་སྐོར །
མཆོག་དང་ཐུན་མོང་ཀུན་འགྲུབ་པའི༔ བསྐྱེད་རྫོགས་ཉེར་ལྔ་སྦས་པ་ལས༔ པདྨ་ཐོད་ཕྲེང་རྩལ་ཉིད་ལ༔ རིག་འཛིན་བརྒྱད་ཀྱིས་བསྐོར་བ་དང༔ བླ་མ་དབང་གི་རྒྱལ་པོ་ལ༔ བདེ་སྡུ
གཤེགས་ཡོངས་རྫོགས་བརྒྱད་ཀྱིས་བསྐོར༔ ཐུགས་སྒྲུབ་སེམས་ཉིད་ངལ་བསོ་ལ༔ སེམས་དཔའ་བརྒྱད་ཀྱིས་བསྐོར་བ་དང༔ གསང་བ་ཡེ་ཤེས་ཌཱ་ཀི་ལ༔ བཅུ་གསུམ་མཁའ་
འགྲོའི་སྤྲུལ་པར་བཅས༔ བྱང་ཁོག་ལུས་དང་སེམས་མཐུན་པའི༔ སྐུ་གསུང་ཐུགས་ཀྱི་གནང་བསྡུས་སྐོར༔ ཙིཏྟ་སྙིང་དང་འདྲ་བ་ཡི༔ བླ་མ་རྫོགས་རིམ་རྣམ་པ་གསུམ༔ ཡི་གེ་

༄༅། །མེད་པའི་གནད་ཏིག་འདི༔ ལུས་རྒྱའི་ནང་གི་མགོ་བོ་སྟེ༔ གཅེས་ཚད་མིག་ལ་ཕངས་ཚད་སྙིང༔ མདོ་རྒྱུད་ཀུན་གྱི་ཡང་ཏིག་ཡིན༔ ཞེས་སོགས་ཟབ་ཅིང་འདྲིལ་བའི་
མཐར་ཐུག་ཏུ་བསྔགས་པ་འདི་ཉིད་ཨོ་རྒྱན་གྱི་སློབ་དཔོན་སངས་རྒྱས་གཉིས་པས་རྗེ་འབངས་གྲོགས་གསུམ་ལ་ལྐོག་ཆོས་སུ་གདམས་ཏེ་གཏེར་གནས་དྲུག་ཏུ་བཏབ་པ་བཞི་བཅུ་ཁ་རལ་
གྱི་དུས་ལ་བབས་པའི་ཚེ་སྤྱན་འདྲེན་པ་པོ་ནི། མངའ་རིས་པཎ་ཆེན་གྱི་རིག་འཛིན་ཡོངས་འདུས་ལས། མདོ་སྔགས་བསྟན་པ་ཉམས་པའི་ཚེ༔ དེ་ཚེ་བསྟན་གཞུག་སྐྱོང་བྱེད་པའི༔ འོད་
ཟེར་མིང་དེ་རྒྱལ་བའི་སྲས༔ གཏེར་གསར་འདོན་ཞིང་གཏེར་རྙིང་སྐྱོང༔ ཤེས་རབ་བློ་ལྡན་སྙིང་རྗེ་ཅན༔ཞེས་དང་། ཆོས་དབང་རིན་པོ་ཆེའི་གནད་བྱང་གསལ་བཀོད་ལས། འདི་
ནས་ནུབ་ཕྱོགས་བྱང་ཆུབ་ཏུ༔ ཤེས་རབ་འོད་ཅེས་བྱ་བ་ནི༔ རིགས་གསུམ་སྤྲུལ་པས་འགྲོ་བ་འདུལཿ ཞེས་པ་དང་མཚུངས་པར་སངས་རྒྱས་གླིང་པའི་ལུང་བསྟན་བཀའ་རྒྱ་

མ་ཞིག་པོ་གླིང་པའི་བར་ཆད་ཀུན་སེལ་སོགས་བེེ་རོ་ཙ་ནའི་ཐུགས་ཀྱི་སྤྲུལ་པར་ལུང་བསྟན་ཅིང་། རང་གཏེར་ལས་ཀྱང་། འདི་ཉིད་འདོན་པའི་སྐལ་ལྡན་སྐྱེས་བུ་དེ༔ པདྨ་བདག་དང་ཁྱད་
པར་ཡོད་རེ་ཀན༔ འདི་ལ་འབྲེལ་པ་ཅུང་ཟད་སུས་ཐོགས་པ༔ སྡུག་བསྔལ་སྣང་བ་རྩད་ནས་བཅད་ནས་ནི༔ བདེ་ཆེན་དག་པའི་ས་ལ་འགོད་པར་བྱེད༔ འདི་ལ་འབྲེལ་པ་སུས་ཐོགས་པ༔
ཨོ་རྒྱན་མཁའ་སྤྱོད་གནས་སུ་སྐྱེ་བར་ངེས༔ འདི་ཉིད་ཤའམ་དྲི་ཆུ་ལྟོར་སོང་ན༔ ལས་ངན་མཚམས་མེད་སྤྱད་ཀྱང་ངན་སོང་ཁེགས༔ སྐྱེ་བ་གཅིག་གིས་བདེན་པ་མཐོང་པར་འགྱུར༔ དེ་
ཕྱིར་སྐྱེ་བདུན་ཕལ་གྱིས་དོ་ཟླ་མིན༔ ཞེས་འབྲེལ་ཚད་དོན་ལྡན་དུ་དབུགས་དབྱུང་ཞིང་འགྲན་ཟླ་དང་བྲལ་བའི་སྤྲུལ་པའི་སྐྱེས་མཆོག་འགྲོ་འདུལ་གླིང་པའམ། མཚན་གཞན་ཐམས་ཅད་
མཁྱེན་པ་ཤེས་རབ་འོད་ཟེར་དུ་གྲགས་པ་སྟེ། གནས་ནི་ཐེམ་བྱང་ལས། རིན་ཆེན་སྤུངས་དང་ཀླུ་བདུད་ནག་པོའི་འཕྲང༔ ཁྱུང་འདྲའི་བྲག་དང་ཞམ་པའི་གཙུག་ལག་ཁང༔ དཔལ་གྱི་

༄༅། །བསམ་ཡས་ལྷ་ས་དྲུག་ཡིན་ནོ༔ ཞེས་གསུངས་པ་ལྟར་དབུར་སྟོད་གྲོགས་མདའི་རི་རིན་ཆེན་སྤུངས་པ་སོགས་ཟབ་མོའི་གཏེར་གནས་དྲུག་ནས། ཟབ་ཆོས་འདིའི་སྐོར་
སོགས་གཏེར་སྟོན་གཞན་ལ་མ་གྲགས་པའི་སྐུ་གསུང་ཐུགས་རྟེན་རྫས་གཏེར་གྱི་རིགས་ངོ་མཚར་བ་མང་པོ་སྤྱན་དྲངས་པ་ལས། སྐབས་སུ་བབས་པ་འདི་ནི། ཨོ་རྒྱན་ཡབ་ཡུམ་གྱིས་ཡོངས་
རྫོགས་རིག་འཛིན་གྱི་རྩལ་དབང་ཆེན་མོའི་སྐོར་ལ་གཏེར་ཤོག་ཚན་པ་གཉིས་སུ་བྱས་ཏེ། སྟེང་ཁང་སྙིང་མཛོད་སྨུག་པོར་རྒྱས་བཏབ་པ་ཉིད་མངའ་རིས་པཎ་ཆེན་པདྨ་དབང་གི་རྒྱལ་པོས་
བཀའ་བརྒྱད་ཡོངས་འདུས་དང་། རྗེ་བཙུན་ཤེས་རབ་འོད་ཟེར་གྱིས་གྲོལ་ཐིག་རིག་འཛིན་བདེ་གཤེགས་ཀུན་འདུས་སྤྱན་དྲངས་པའི་འདི་གཉིས་ཚིག་དོན་ཞུ་དག་ཕེར་ཞིང་བསྟན་པ་
རྨད་བྱུང་མའི་ཡོངས་འདུས་བཀའ་བརྒྱད་དང་དབང་གི་ཆུ་བོ་གཅིག་ཏུ་འདྲེས་པའི་ངོ་མཚར་བྱིན་རླབས་ཁྱད་པར་དུ་འཕགས་པ་མ་ཟད། བདག་གི་བླ་མ་ཐམས་ཅད་མཁྱེན་པ་འཇམ་དབྱངས་

མཁྱེན་བརྩེའི་དབང་པོ་དང་། གཏེར་ཆེན་ཆོས་ཀྱི་རྒྱལ་པོ་མཆོག་གྱུར་གླིང་པ་སོ་སོ་ལ་རྗེ་བཙུན་པྲཛྙཱ་རསྨིའི་ཡེ་ཤེས་ཀྱི་སྐུས་རྗེས་སུ་བཟུང་སྟེ་བྱིན་རླབས་ཉེ་བརྒྱུད་དུ་སྩལ། དེ་
ལས་ཁོ་བོས་ཆེད་དུ་བཀའ་དྲིན་ཞུས་པས་སྨིན་གྲོལ་ཚང་སྤྲུགས་སུ་ཐོབ་པའི་ཉེ་བརྒྱུད་གཞན་ལས་ཁྱད་པར་དུ་འཕགས་པ་འདིའི་བླ་མ་སྐོར་ལ་ལམ་རྒྱས་འབྲིང་བསྡུས་གསུམ་དུ་བཞུགས་
པ་ལས། འདིར་ལམ་རྒྱས་པ་རིག་འཛིན་བཀའ་བརྒྱད་འདུས་པའི་དཀྱིལ་འཁོར་དུ་དབང་བསྐུར་བསྒྲུབ་པ་ལ་སོགས་མཚམས་སྦྱར་ནས། འཇུག་པའི་ཆོས་རྣམས་ཞུ་བའི་ཡོན་དུ་མཎྜལ་ཕུལ། ཐལ་མོ་
མེ་ཏོག་དང་བཅས་ཏེ་གསོལ་བ་འདེབས་པ་འདིའི་རྗེས་ཟློས་མཛོད། རྡོ་རྗེ་སློབ་དཔོན་དགོངས་སུ་གསོལ༔ སོགས་ནས་སྩལ་བར་བགྱི༔ ལན་གསུམ་ཞུས་པའི་ལན་དུ། ཧོཿ བུ་ཁྱོད་ང་ལ་སོགས་ནས། དབང་
བསྐུར་སྦྱིན༔ ཞེས་དྲིས་པའི་ལན་དུ་ཁས་བླང་བ་འདིའི་རྗེས་ཟློས་མཛོད། ཧོ༔ གསང་སྔགས་མཆོག་གི་སོགས་ནས། དབང་བསྐུར་སྩོལ༔ འོ་དེ་ལྟར་ཡིན་ན་འཇུག་པ་ལ་གསོལ་བ་གདབ་

༄༅། །པ་འདིའི་རྗེས་ཟློས་མཛོད། བསྟན་པ་ཁྱོད་ནི་དགའ་ཆེན་ཏེ༔ སོགས་ནས། བཞུགས་སུ་གསོལ་དེ་ནས་དབང་གི་གཞི་རྟེན་ཐུན་མོང་དང་ཁྱད་པར་གྱི་སྡོམ་པ་བཟུང་དགོས་པ་
ལས། ཐོག་མར་མདུན་གྱི་ནམ་མཁར་དུས་གསུམ་གྱི་བདེ་བར་གཤེགས་པ་སྲས་དང་བཅས་པ་སྐྱབས་གསུམ་ཀུན་འདུས་ཀྱི་ངོ་བོར་བཞུགས་པ་ལ། ཡིད་ཁྱེད་ཤེས་ཀྱི་སྒོ་ནས་སྐྱབས་སུ་འགྲོ་ཞིང་། །
རྒྱལ་སྲས་ཀྱི་སྡོམ་པ་བྱང་ཆུབ་ཀྱི་སེམས་བསྐྱེད་ཚུལ་བཞིན་དུ་ནོད་པར་བྱའོ་སྙམ་པས་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི༔ ལན་གསུམ་གྱི་རྗེས། སློབ་མའི་སྙིང་གར་
རྡོ་རྗེ་བཞག་ལ། ཨོཾ་སརྦ་ཡོ་ག་ཙིཏྟ་ཨུཏྤཱ་ད་ཡ་མི༔ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་བར་བྱའོ་སྙམ་པ་དེ་ཉིད། ཀུན་རྫོབ་བྱང་ཆུབ་སེམས་ཀྱི་ངོ་
བོ་ཟླ་བའི་དཀྱིལ་འཁོར་ཉ་གང་བ་དེའི་སྟེང་དུ། དོན་དམ་བྱང་ཆུབ་སེམས་ཀྱི་རང་བཞིན་རྡོ་རྗེ་རྩེ་ལྔ་པ་འོད་ཟེར་ལྔ་ཀུན་ནས་འཕྲོ་བ་དང་བཅས་པ་གཅིག་ཏུ་གྱུར་པ་ཁྱོད་རང་རྣམས་ཀྱི་སྙིང་གར་

གསལ་ཐོབ་ལ་སྔགས་འདིའི་རྗེས་ཟློས་མཛོད། སྔགས་སྔ་མ་ལན་གསུམ། དེ་ནས་རྡོ་རྗེ་ལག་ཏུ་གཏད་ཅིང་། ཨོཾ་སུ་ར་ཏི་ས་མ་ཡ་སྟྭཾ། ཧོ་སིདྨ་ཡ་ཐ་སུ་ཁཾ༔ ཞེས་བརྗོད། རྡོ་རྗེ་སྤྱི་བོར་བཞག་ལ། ཧོ༔ བླ་མ་ཡི་དམ་སོགས་ནས།
གཅེས་པར་སྲུངས༔ ཞེས་དང་། བདུད་རྩི་བྱིན་ལ། ཧོ༔ འདི་ནི་དམ་ཚིག་སོགས། ན་ར་ཀན༔ ཁྱེད་རྣམས་བླ་ན་མེད་པའི་དཀྱིལ་འཁོར་ཆེན་པོར་ཞུགས་ཏེ་མཆོག་ཏུ་གསང་བའི་ཡེ་ཤེས་བསྐྱེད་པ་
ལ། དེའི་སྲོག་ཏུ་གྱུར་པའི་དམ་ཚིག་ཉམས་ན་སྡུག་བསྔལ་མི་བཟད་པ་བསྐྱེད་ལ། དམ་ཚིག་ཚུལ་བཞིན་དུ་བསྲུང་ན་དངོས་གྲུབ་ཆེན་པོ་བདེ་བླག་ཏུ་འཐོབ་པར་འགྱུར་པས་བླང་དོར་ལ་ཅི་ནས་བརྩོན་
དགོས་པ་ཡིན་ནོ། །ཞེས་གདམས། དེ་ནས་ཁྱད་པར་གྱི་སྡོམ་པ་བཟུང་བའི་སྔོན་འགྲོ་ཐུན་མོང་མ་ཡིན་པའི་ཚོགས་བསགས་ཡན་ལག་བཅུ་པ་བགྱི་བ་ལ། མདུན་གྱི་ནམ་མཁར་རྒྱལ་བ་སྲས་
དང་བཅས་པ་ཉི་ཟེར་གྱི་རྡུལ་ཕྲན་བཞིན་དུ་བྱོན་པར་མོས་ནས་སྦྱང་གཞི་དང་སྦྱོང་བྱེད་ཀྱི་དོན་ཡིད་ལ་དྲན་པའི་ངང་ནས་འདིའི་རྗེས་ཟློས་མཛོད། ཧཱུྃ༔ རྣམ་དག་མཉམ་པའི་ངང་ཉིད་ལས༔ སོགས་ནས།

༄༅། །རྡོ་རྗེ་འཆང་ཐོབ་ཤོག༔ བར་ལན་གསུམ། ཚོགས་ཞིང་དེ་དག་དཔང་པོར་བྱས་ཏེ། ཕྱི་དོན་དང་སྦས་དོན་དུ་གྱུར་པའི་རིགས་ལྔའི་སྡོམ་པ་དང་དམ་ཚིག་ཡན་ལག་གི་དམ་ཚིག་ལྔ་ཚན་ལྔ།
དེ་དག་ཐམས་ཅད་ཀྱི་རྩ་བ་སྐུ་གསུང་ཐུགས་ཀྱི་དམ་ཚིག་སྟེ། མདོར་ན་སྤྱི་དང་ཁྱད་པར་ལྷག་པའི་དམ་ཚིག་གསུམ་གྱི་མིང་གིས་བསྡུས་པའི་སྲུང་མཚམས་མཐའ་དག་སྲོག་ལ་བབ་
ཀྱང་མི་གཏོང་ངོ་སྙམ་པས་འདིའི་རྗེས་ཟློས་མཛོད། རྩ་གསུམ་རྒྱལ་བ་རབ་འབྱམས་སོགས་ནས། དེ་དག་ཐམས་ཅད་བདག་གིས་བཟུང༔ བར་ལན་གསུམ། དེ་ནས་ཡོལ་བའི་ནང་དུ་འཇུག་བ་ནི། ཡོལ་བ་
བསལ་ལ། འོ་ཁྱེད་ཅག་རྣམས་དཀྱིལ་འཁོར་དམ་པར་འཇུག་པའི་སླད་དུ་ངེད་ཀྱི་སྔགས་དང་ཕྱག་རྒྱའི་སྒོ་ནས་དཀྱིལ་འཁོར་ཆེན་པོའི་ཚད་མེད་རྣམ་བཞིའི་སྒོ་ཕྱེ་བར་གྱུར་པ་ལས། གཙོ་བོའི་
ཐུགས་ཀ་ནས་བྱུང་བའི་ལས་ཀྱི་རྡོ་རྗེའི་ཕྱག་ལ་འཇུས་ཏེ་ཤར་སྒོ་ནས་བཟུང་རིམ་པར་གཡས་སྐོར་གྱིས་སྒོ་བཞིར་འཇུག་པའི་མོས་པ་མཛོད། ཨེ་མ་ཧོ༔ རང་བྱུང་ཡེ་ཤེས་ཕྱི་ནང་

མཆོད་པའི་ཚོགས༔ མ་ལུས་མངོན་བྱས་རྩ་བ་གསུམ་ལ་འབུལ༔ ཨོཾ་བཛྲ་ཨུཏྤ་ཏ་ཡ༔ ས་མ་ཡ་པྲ་བེ་ཤ་ཡ་ཧཱུྃ༔ ཞེས་ཕྱག་རྒྱ་བཅས་སྒོ་དབྱེ། ཁྱེད་རང་རྣམས་ཀྱིས་ཐལ་མོ་གནས་གསུམ་དུ་སྦྱར།
སྒོ་བཞི་ནས་ཕྱག་ལན་གསུམ་གསུམ་བྱས་པར་མོས་ལ་འདིའི་རྗེས་ཟློས་མཛོད། ཨོཾ་ན་མ་སྟེ་ཧཱུྃ༔ ཨོཾ་ན་མཱ་མི་ཧཱུྃ༔ ཨོཾ་ན་མོ་ན་མ་ཧཱུྃ༔ ཞེས་ལན་གསུམ་བརྗོད། དེ་དག་ནི་དཀྱིལ་འཁོར་ཕྱི་འཇུག་
གི་རིམ་པ་ཡིན་ནོ། །ཞེས་བརྗོད། གཉིས་པ་ནི། ད་ནི་ནང་ཡེ་ཤེས་ཀྱི་དཀྱིལ་འཁོར་དུ་འཇུག་པ་ལ་དམིགས་པ་འདི་བཞིན་དུ་མཛོད། ཁྱེད་རང་རྣམས་དཀྱིལ་འཁོར་གྱི་ཤར་སྒོའི་སྟེགས་བུའི་
གདན་ལ་འཁོད་པ་ལ་གཙོ་བོ་ཡབ་ཡུམ་གྱི་ཐུགས་ཀའི་ས་བོན་ལས་འོད་ཟེར་བྱུང་། རང་གི་རྣམ་སྨིན་གྱི་ཕུང་པོ་སྦྱངས། རྣམ་པར་ཤེས་པ་ཧཱུྃ་མཐིང་གར་གྱུར་པ་ཡབ་ཀྱི་ཞལ་ནས་དྲངས། སྐུའི་
དབྱིབས་བརྒྱུད་ཡུམ་གྱི་པདྨར་བབས། ཕྱིར་བྱུང་ནས་རང་གི་གདན་ལ་འཁོད། ཧཱུྃ༔ ཡོངས་སུ་གྱུར་པ་ལས་སྐད་ཅིག་གིས་ཀུན་བཟང་རྡོ་རྗེ་ཐོད་ཕྲེང་རྩལ་དུ་གསལ་བའི་སྤྱི་བོར་ཨོཾ་ལས་

༄༅། །འཁོར་ལོ་དཀར་པོ་ཨོཾ་གྱིས་མཚན་པ། མགྲིན་པར་ཨ་ལས་པདྨ་དམར་པོ་མཱུས་མཚན་པ་ཐུགས་ཀར་ཧཱུྃ་ལས་རྡོ་རྗེ་སྔོན་པོ་ཧཱུྃ་གིས་མཚན་པ་རྣམས་ལས་འོད་ཟེར་འཕྲོས། སློབ་།
དབོན་དང་གཉིས་སུ་མེད་པའི་མདུན་དཀྱིལ་མཁའ་ཁྱབ་ཀྱི་འཁོར་ལོར་རྫོགས་པ་ལས། ལྷ་ཚོགས་རྣམས་ཀྱི་ཐུགས་ཀ་ནས་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་
པར་བྱོན་ནས། རང་ཉིད་དམ་ཚིག་སེམས་དཔར་གྱུར་པ་ལ་ཡེ་ཤེས་ཀྱི་འཁོར་ལོ་བྱེ་ཚན་ལ་ཁ་བ་བབས་པ་ལྟར་སིབ་སིབ་ཐིམ་པར་མོས་པ་དང་། ཁྱེད་རང་གི་སྙིང་ཀར་ཟླ་བའི་དཀྱིལ་
འཁོར་ལ་གནས་པའི་གཡུང་དྲུང་དམར་པོ་ཀྱི་ལི་ལི་འཁོར་བ་ལ་ཤེས་པ་རྩེ་གཅིག་ཏུ་གཏོད་ཅིག་ཅེས་བརྡ་སྦྱར་ལ་འབེབས་པའི་རྫས་བདུག ཐོད་རྔ་དང་དྲིལ་བུའི་སྒྲ་མྱུར་དལ་སྦྲེལ་བ་ལ་སྔོན་བསྐལ་མས་སྣ་དྲངས་བའི་དབྱངས་སྙན་བོས།
ཧཱུྃ༔ ཐུགས་སྲོག་ཧཱུྃ་ལས་འོད་ཟེར་འཕྲོས༔ སོགས་ནས། ཨཱ་བེ་ཤ་ཡ་ཨཱ༔ བར་འབེབས་སྔགས་ལན་མང་དུ་བརྗོད་པ་ཡེ་ཤེས་པ་དབགམ་ཕམ་ནས་སྦོགས་བའི་ཆོ་ག་ནི། སྙིང་གའི་གཡུང་དྲུང་དམར་པོའི་ལྟེ་བར་བྃ་དང་།

ཡན་ལག་བཞིར་ཧ་རི་ནི་ས་ལས་མཁའ་འགྲོ་སྡེ་ལྔ་གསལ་བས་ཤེས་པ་དྲག་ཏུ་བསྐུལ་ཞིང་། རྡོ་རྗེ་རྩེ་གསུམ་པའི་འདུག་སྟངས་དང་བཅས་བར་རླུང་ལྟེ་བར་བསྐྱིལ་ལ། སློབ་དཔོན་གྱིས། ཨོཾ་བཛྲ་
ཝི་ཧཱུྃ་ཛཿ མ་ཧཱ་སུ་ཁ་ནེ་ཧཱུྃ༔ དྷེ་བ་ཏད་ཐ་ཧཱུྃ༔ ཞེས་དྲག་ཏུ་བཟླས་ན་ངེས་པར་ཕེབས་པར་གསུངས་སོ། །བརྟན་བར་བྱ་བ་ནི། ཡེ་ཤེས་པ་རྣམས་རྡོ་རྗེའི་ཆོས་བདུན་ལྡན་གྱི་རྣམ་རོལ་དུ་བརྟན་པར་གྱུར་ཅིག ཏིཥྛ་
བཛྲ་ས་མ་ཡ་ཧཱུྃ༔ ཞེས་བརྗོད་ཅིང་སྤྱི་བོར་རྡོ་རྗེ་རྒྱ་གྲམ་གྱི་ཚུལ་དུ་འཇོག་དེ་ནས་མདུན་དུ་མཎྜལ་ཚོམ་བུ་ལྔ་པ་བཀོད་ལ། དེ་ནས་ལྷག་པའི་ལྷ་དང་ལས་འབྲེལ་གྱི་རིགས་བརྟགས་པའི་ཕྱིར་རིག་པའི་མེ་ཏོག་དོར་བ་ཡིན་པས། 
ཚོམ་བུ་ཡེ་ཤེས་ཀྱི་དཀྱིལ་འཁོར་དངོས་སུ་མོས་ཏེ་རིགས་ལྔ་ལ་བཟང་ངན་གྱི་དབྱེ་བསལ་མ་མཆིས་ནའང་། རང་དང་ལས་ཀྱི་འབྲེལ་པ་གང་ལ་ཡོད་པའི་ལྷག་པའི་ལྷ་མཆོག་དེས་བདག་
གི་རིག་པའི་མེ་ཏོག་འདི་བཞེས་སུ་གསོལ་སྙམ་པ་འདིའི་རྗེས་ཟློས་དང་ལྷན་ཅིག་མེ་ཏོག་དོར་བར་ཞུ། རིག་པའི་མེ་ཏོག་ནམ་མཁར་འབུལ༔ པྲ་ཏིཙྪ་ཧོ༔ ཞེས་དོར་ནས་གང་ལ་བབས་བའི་རིགས་ངོས་བཟུང་ཞིང་རིགས་

༄༅། །མཐུན་གྱི་དངོས་གྲུབ་ཐོབ་ཚུལ་སོགས་སྟ་གོན་ལྟར་འདིར་ཡང་བརྗོད་དོ། །སླར་ཡང་གང་ལ་མེ་ཏོག་ཕོག་པའི་ལྷ་དེར་སློབ་མ་གཏོད་པའི་ཕྱིར་དུ་མེ་ཏོག་ཕྲེང་བ་སླར་ཡང་ཁྱེད་རང་གི་སྤྱི་བོར་བཅིངས་
པར་མོས་ཤིག་ཀུན་བཟང་ཐུགས་ནས་སྤྱི་བོར་ཐིམ༔ པྲ་ཏཱི་གྲོཧྞ་ཨི་མཾ་ས་ཏཱ་མ་ཧཱ་བཱ་ལ༔ ཞེས་སྤྱི་བོར་བཅིང་། དེ་ལྟར་མེ་ཏོག་གི་ཕྲེང་བས་མགོ་བཅིངས་པའི་དབང་གིས་ལྷག་པའི་ལྷས་བྱང་
ཆུབ་བར་དུ་རྗེས་སུ་འཛིན་པའི་རྟེན་འབྲེལ་འགྲིགས་པ་ཡིན་ལ་ཕྲེང་བའི་དབང་གི་ངོ་བོ་བདེ་སྟོང་གི་ཡེ་ཤེས་ཁྱད་པར་ཅན་རྒྱུད་ལ་སྐྱེས་པའི་མོས་པ་བརྟན་པོ་མཛོད་ཅིག ཅེས་བརྡ་སྦྱར། དཀྱིལ་
འཁོར་གྱི་ལྷ་དང་རྡོ་རྗེ་སློབ་དཔོན་གཉིས་སུ་མེད་པས་རིགས་དང་མཐུན་པའི་གསང་མཚན་བཏགས་ཏེ་རྡོ་རྗེ་མིང་གི་དབང་མཆོག་བསྐུར་བ་དང་དུས་མཚུངས་པར་ནམ་མཁའ་གང་བའི་རྒྱལ་
བ་སྲས་དང་བཅས་པ་རྣམས་ཀྱིས་ཀྱང་མགྲིན་གཅིག་དབྱངས་གཅིག་ཏུ་བཏགས་པས། མ་འོངས་པ་ན་དེ་དང་དེའི་མཚན་ཅན་གྱི་རྫོགས་པའི་སངས་རྒྱས་སུ་མངའ་དབང་བསྒྱུར་བའི་མོས་

པ་མཛོད། ཅེས་བརྗོད་ལ་རྡོར་དྲིལ་ལག་གཡས་བས་སློབ་མའི་མགོ་ཐོག་ཏུ་དཀྲོལ་ཞིང་། ལྷ་དང་གཉིས་མེད་མཉམ་པར་བཞག༔ མཉམ་ཉིད་ཆོས་སྐུའི་ངང་ཉིད་ལས༔ ཀུན་བཟང་ཐུགས་མཆོག་རྡོ་རྗེ་རྩལ༔ ཞེས་དབུས་དང་།
དེ་བཞིན་དུ། ཐུགས་མཆོག་གི་ལམ་དུ། ཤར་མི་བསྐྱོད། རིན་ཆེན་ལྷོ། བཞད་ཕ་ནུབ། ཡོངས་འདུས་བྱང་ལ་སོགས་ཏེ་རིགས་མཐུན་པར་བཏགས་རྗེས། ནམ་མཁའི་ལྷ་ཚོགས་ཐམས་ཅད་ཀྱང༔ སོགས་ནས། མཉམ་པར་སྦྱོར༔ བར་བརྗོད། དེ་ནས་
མིག་དབྱེ་བ་ནི། གསེར་ཐུར་མིག་སྨན་གྱིས་བསྐུས་བ་ཐོགས་ལ། རིགས་ཀྱི་བུ་མཚོན་པ་བརྡའི་སྒོ་ནས་མིག་དབྱེ་བས་མ་རིག་པའི་ལིང་ཏོག་བསལ་ཏེ་དག་པ་ཡེ་ཤེས་ཀྱི་སྤྱན་གསར་དུ་ཐོབ་པའི་མོས་པ་མཛོད། ཧོཿ
ལེགས་འོང་བུ་ཁྱོད་ནས། པྲ་བེ་ཤ་ཡ་ཕཊ༔ ཞེས་མིག་དར་བསལ་ནས། དཀྱིལ་འཁོར་བསྟན་པ་ནི། ཨེ་མ་ཧོ༔ ལེགས་པར་ལྟོས་ཤིག མཚོན་བྱེད་དཔེ་ཡི་དཀྱིལ་འཁོར་རྡུལ་ཚོན་དང་རྫས་ལ་བརྟེན་
པ་རྣམ་དག་སྤྲུལ་སྐུའི་དཀྱིལ་འཁོར་རང་ལུས་ལས་གཞན་དུ་མེད་པར་ཤེས་པར་བྱོས་ཤིག མཚོན་བྱ་ཡེ་ཤེས་ཀྱི་དཀྱིལ་འཁོར་བརྡ་རྟགས་བྷཉྫ་ལ་བརྟན་ནས་རྣམ་གྲོལ་ལོངས་སྐུའི་དཀྱིལ་

༄༅། །འཁོར་སྒྲ་ཚིག་གྲག་སྟོང་ལ་བརྟེན་ནས་ཤེས་པར་བྱོས་ཤིག ཡིན་ཚུལ་གཤིས་ཀྱི་དཀྱིལ་འཁོར་དྭངས་གསལ་མེ་ལོང་ལ་བརྟེན་ནས་རྣམ་མཁྱེན་ཆོས་སྐུའི་དཀྱིལ་འཁོར་མི་།
རྟོག་རང་བྱུང་གི་ཡེ་ཤེས་སུ་ངོ་ཤེས་པར་བྱོས་ཤིག བཞུགས་ཚུལ་དོན་གྱི་དཀྱིལ་འཁོར་ཤེལ་འོད་ནང་དུ་ནུབ་པ་ལྟར་ནང་གསལ་ཐིམ་ལ་མ་རྨུགས་པ་རྣམ་བྱང་རིག་པའི་ཡེ་ཤེས་སུ་ངོ་ཤེས་།
པར་བྱོས་ཤིག ཧོཿ སྒྱུ་མ་ལུས་འདི་རང་བྱུང་ཡང་། །སོགས་ནས། བལྟ་བར་བྱོས། བར་བརྗོད། དེ་དག་གིས་དཀྱིལ་འཁོར་དུ་འཇུག་པའི་ཆོས་རྣམས་ལེགས་པར་གྲུབ་པ་ཡིན་ནོ། །གཉིས་
བ་དབང་གིས་སྨིན་པར་བྱ་བ་ལ་གཉིས། དངོས་དང་། རྗེས་དམ་ཚིག་བསྒྲགས་པ་སོགས་སོ། །དང་བོ་ལ་དྲུག་བུམ་གསང་ཤེར་ཡེ་བཞི་སྒྲོལ་དབང་བཀའ་རབ་འབྱམས་རྣམས་སུ་ཡོད་པ་ལས། དང་པོ་ནི། ཞུགས་ནས་མངོན་པར་དབང་བསྐུར་བ་ལ་དང་པོ་བུམ་
དབང་མཐའ་རྟེན་དང་བཅས་པ་ཞུ་བའི་ཡོན་དུ་མཎྜལ་འབུལ། གསོལ་བ་འདེབས་པ་འདིའི་རྗེས་ཟློས་མཛོད། བྱང་ཆུབ་རྡོ་རྗེ་སངས་རྒྱས་ལ། །སོགས་ལན་གསུམ། བླ་མ་དང་དཀྱིལ་འཁོར་

གྱི་གཙོ་བོ་ཐ་མི་དད་པའི་ཐུགས་ཀ་ནས༔ མར་མེ་གཅིག་ལས་གཉིས་མཆེད་ཀྱི་ཚུལ་དུ་དབང་རྫས་རྣམས་བྱུང་། ཁྱེད་རང་ལྷར་གསལ་བ་ལ་མངོན་པར་དབང་བསྐུར་བའི་མོས་པ་མཛོད། རྣམ་
རྒྱལ་བུམ་པའི་ཆུ་འཐོར་ལ། ཧཱུྃ༔ དབང་བསྐུར་རྡོ་རྗེ་ཆེན་པོ་སོགས་ནས། ཀ་ལ་ཤ་ཨ་བྷི་ཥིཉྩ་ཧཱུཾ། བར་བརྗོད། དེ་ནས་བུམ་པ་སྤྱི་བོར་བཞག་སྟེ། རྟེན་སྣོད་ཀྱི་འཇིག་རྟེན་ཕྱི་བུམ་པའི་རྣམ་པ་འོག་མིན་བདེ་བ་ཆེན་
པོའི་ཞིང་ཁམས་སུ་རྫོགས་པ་ལ། ནང་རང་བྱུང་ལྷུན་གྲུབ་ཀྱི་གཞལ་ཡས་ཁང་རྒྱན་བཀོད་ཚད་མེད་པའི་དབུས་སུ། བརྟེན་པ་བཅུད་ཀྱི་སེམས་ཅན་རིག་འཛིན་བདེ་གཤེགས་འདུས་
པའི་དཀྱིལ་འཁོར་གྱི་འཁོར་ལོར་རྫོགས་པའི་སྐུ་ལས་ཟག་མེད་ཡེ་ཤེས་ཀྱི་བདུད་རྩིའི་རྒྱུན་ཆི་ལི་ལིར་བབ་པ་སྤྱི་བོར་བསྐུར་ཞིང་ལྕེ་ཐོག་ཏུ་བླུད་པས་ལུས་ཐམས་ཅད་བདེ་སྟོང་གི་བདུད་རྩིས་
གང་། ཞེ་སྡང་གི་འཆིང་བ་དག རྣམ་པར་ཤེས་པའི་ཕུང་པོ་གནས་འགྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ༔ སྣོད་བཅུད་རབ་འབྱམས་སོགས་ཚིག་རྐང་གཉིས་སྔགས་བཅས།

༄༅། །དབུ་རྒྱན་མགོ་བོར་བཀོད་ཅིང་། རིགས་ཀྱི་བུ་ཁྱོད་ལ་རིན་འབྱུང་གི་ངོ་བོ་དབུ་རྒྱན་གྱིས་དབང་བསྐུར་བས་ང་རྒྱལ་གྱི་འཆིང་བ་དག ཚོར་བའི་ཕུང་པོ་གནས་འགྱུར། མཉམ་པ་ཉིད་ཀྱི་
ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ༔ རིན་ཆེན་དབུ་རྒྱན་སོགས། རྡོ་རྗེ་རྩེ་ལྔ་པ་ལག་ག་ཡས་སུ་གཏོད་ཅིང་། རིགས་ཀྱི་ཁྱོད་ལ་སྣང་མཐའི་ངོ་བོ་རྡོ་རྗེས་དབང་བསྐུར་བས་འདོད་ཆགས་ཀྱི་
འཆིང་བ་དག འདུ་ཤེས་ཀྱི་ཕུང་པོ་གནས་འགྱུར། སོ་སོར་རྟོག་པའི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ༔ ཐབས་ཀྱི་རྡོ་རྗེ་སོགས། དྲིལ་བུ་ལག་གཡོན་དུ་གཏད་ལ། རིགས་ཀྱི་བུ་
ཁྱོད་ལ་དོན་ཡོད་གྲུབ་པའི་ངོ་བོ་ཤེས་རབ་དྲིལ་བུས་དབང་བསྐུར་བས་ཕྲག་དོག་གི་འཆིང་བ་དག འདུ་བྱེད་ཀྱི་ཕུང་པོ་གནས་འགྱུར། བྱ་བ་གྲུབ་པའི་ཡེ་ཤེས་མངོན་དུ་བྱས་པའི་
མོས་པ་མཛོད། ཧཱུྃ༔ ཤེས་རབ་དབྱིངས་ཀྱི་སོགས། རྡོར་དྲིལ་ལྷན་ཅིག་སློབ་མའི་མགོ་ཐོག་ཏུ་འཁྲོལ་ཞིང་། རིགས་ཀྱི་བུ་ཁྱོད་ལ་རྣམ་པར་སྣང་མཛད་ཀྱི་ངོ་བོ་བརྡ་རྟགས་མིང་གིས་དབང་བསྐུར་བས་

གཏི་མུག་གི་འཆིང་བ་དག །གཟུགས་ཀྱི་ཕུང་པོ་གནས་འགྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས་པའི་མོས་པ་མཛོད། སོ་སོས་གསང་མཚན་དྲན་པར་བྱས། ཀྱེ༔ ཀུན་བཟང་ཐུགས་མཆོག་
རྡོ་རྗེ་རྩལ་བཛྲ་ནཱ་མ་ཨ་བྷི་ཥིཉྩ་ཧཱུྃ༔ ཞེས་བརྗོད། དེ་རྣམས་ཀྱིས་སྤང་བྱ་གློ་བུར་བའི་ཆོས་མ་རིག་པའི་དྲི་མ་དག་ཅིང་། ཐོབ་བྱ་རིག་པའི་ཡེ་ཤེས་ལྔ་རང་ངོ་འཕྲོད་ཅིང་མངོན་དུ་གྱུར་པའི་
ཆ་ནས་རིག་པའི་དབང་ལྔ་སྟེ། སྐབས་འདིར་ཕན་པའི་དབང་ལྔར་གྲགས་པ་འདི་ཁོ་ན་ཙམ་གྱིས་ཀྱང་ཕྱི་དཀྱིལ་དུ་དྲང་དོན་གྱི་བསྐྱེད་རིམ་རྣམས་ཉན་དུ་རུང་བ་ཡིན་ནོ། །ཞེས་རྟོགས་པ་བསྐྱེད།
མཐའ་རྟེན་དར་དང་དུར་ཁྲོད་ཆས་རྣམས་གཏད་ལ། ཧཱུྃ༔ རིན་ཆེན་དར་དཔྱངས་སོགས། སྨན་རཀ་གཏོར་མ་ལག་ཏུ་གཏད་ལ། སྨན་རཀ་གཏོར་མ་སོགས་བརྗོད་ཅིང་ཅུང་ཟད་རེ་སྦྱིན། ཡེ་དྷརྨཱ་སོགས་རྟེན་འབྲེལ་སྙིང་པོས་རབ་ཏུ་གནས་ཤིང་། སྣོད་
བཅུད་དག་པ་རྩ་བ་གསུམ༔ རང་དང་གཉིས་མེད་རྟག་ཏུ་བསྒོམ༔ ཞེས་བརྗོད་ལ་རོལ་མོས་བྱིན་དབབ། དེ་ལྟར་སྤྲོས་བཅས་བུམ་པའི་དབང་དང་མངོན་དུ་འབྲེལ་བར་ཕྱི་ཕན་པའི་དབང་ལྔ། སྐལ་

༄༅། །པ་སྟེར་བྱེད་དམ་རྫས་དངོས་གྲུབ་ཀྱི་རྫས་དབང་དང་བཅས་པ་སྔོན་དུ་སོང་ནས་ནང་ནུས་པ་འཇུག་པ་ཁྱེད་རང་སློབ་མ་རྣམས་ཀྱི་སྒོ་གསུམ་ལ་བསྐུར་བ་སྐབས་སུ་བབས་པ་ཡིན་ལ། དེའི་
ཕྱིར་གསོལ་བ་གདབ་པ་འདིའི་རྗེས་ཟློས་མཛོད། ཧཱུྃ༔ རང་བྱུང་རྩ་གསུམ་སོགས། རང་བ་ནས་སྟོན་ཁྱེད་རང་རྣམས་གཞི་ལུས་ཀྱི་ལྷ་ཀུན་བཟང་རྡོ་རྗེ་ཐོད་ཕྲེང་རྩལ་དུ་གསལ་བའི་སྤྱི་མགྲིན་
སྙིང་ག་ལྟེ་བ་གསང་གནས། དཔྲལ་བ་བརླ་གཡས་གཡོན་རྣམས་སུ་ལྷ་གནས་ཀྱི་པད་ཉིའི་གདན་རེ་རེ་གསལ་བ་ལ། ལྷ་དབང་རྣམས་རིམ་པར་བསྐུར་བའི་ཚེ་དེ་དང་དེ་འདྲ་བ་དཔག་ཡས་
སློབ་དཔོན་དང་མདུན་བསྐྱེད་ཐ་མི་དད་པའི་ཐུགས་ཀ་ནས་བྱུང་སྟེ་གནས་སོ་སོར་ཐིམ་པའི་མོས་པ་མཛོད་ཅིག ཅེས་བརྡ་སྦྱར། རིགས་ལྔའི་ཙཀླི་སྤྱི་ལོ་སོགས་གནས་སོ་སོར་གཞུང་མཐུན་ལྟར་བསྐུར་ལ། ཧཱུྃ༔ དུག་
ལྔ་དག་པ་སོགས་ནས། ཡེ་ཤེས་ཆེན་པོར་རྟག་ཏུ་སྒོམས༔ བར་བརྗོད་ལ་རོལ་མོ་བྱ། དེས་སྣང་སྟོང་ཕྱག་རྒྱའི་དཀྱིལ་འཁོར་དུ་སྐུའི་བྱིན་རླབས་འཇུག་པ་ཞི་ཁྲོ་བཀའ་བརྒྱད་ཀྱི་ལྷ་དབང་ཡོངས་

སུ་རྫོགས་པ་ཐོབ་པས་སྣང་སྲིད་འཁོར་འདས་ཀྱི་ཆོས་ཐམས་ཅད་སྣང་སྟོང་སྒྱུ་འཕྲུལ་དྲྭ་བ་ལྷའི་འཁོར་ལོར་དག་པ་ཡིན་ལ། ད་གྲགས་སྟོང་གསུང་གི་བྱིན་རླབས་ངག་གི་བཞིན་དུ་འཇུག་
པའི་སླད་དུ་ཁྱེད་རང་སློབ་མ་རྣམས་གཞི་ལུས་ཀྱི་ཀུན་བཟང་རྡོ་རྗེ་ཐོད་ཕྲེང་རྩལ་ཡབ་ཡུམ་དུ་གསལ། གནས་སོ་སོར་རིགས་ལྔ་ཞི་ཁྲོ་བཀའ་བརྒྱད་རྣམས་ཀྱང་རང་རང་གི་ཡུམ་དང་སྙོམས
པར་ཞུགས་པའི་འཁོར་ལོ་བཞིར་པད་ཉི་ཟླ་བའི་གདན་ལ་ལྷ་སོ་སོའི་ས་བོན་གྱི་མཐར་རང་སྔགས་ཀྱིས་བསྐོར་བར་མོས་པ་ལས། སློབ་དཔོན་དང་དཀྱིལ་འཁོར་གྱི་བདག་པོ་དབྱེར་མི་
ཕྱེད་པའི་ལྷ་ཚོགས་རྣམས་ཀྱི་ཐུགས་ཀ་ནས་སྔགས་ཕྲེང་ལུ་གུ་རྒྱུད་དུ་བྱུང་བ་ཁྱེད་རང་རྣམས་ཀྱི་མགྲིན་པའི་ལམ་ནས་ཞུགས། འཁོར་ལོ་བཞིའི་སྔགས་འཁོར་ལ་ཐིམ་པས་སྔགས་ཕྲེང་
རྣམས་མགལ་མེའི་འཁོར་ལོ་ལྟར་དྲག་ཏུ་འཁོར་བའི་རྐྱེན་གྱིས་བདེ་སྟོང་གཉིས་སུ་མེད་པའི་ཡེ་ཤེས་རྡོ་རྗེའི་ཆོས་སྒྲ་ཆེན་པོ་གསུང་དབྱངས་ཡན་ལག་དྲུག་ཅུའི་གདངས་སུ་ཤར་བས་དེ་

༄༅། །བཞིན་གཤེགས་པའི་གསུང་གི་གསང་བ་ཆེན་པོ་ལྟར་གདུལ་བྱའི་བློ་དང་འཚམས་པར་དུ་མ་ཉིད་དུ་ཐོས་པའི་བདག་ཉིད་ཅན་དུ་གྱུར་པའི་མོས་པ་མཛོད། ཅེས་བརྡ་སྦྱར་ལ་ཕྲེང་བ་
མགྲིན་པར་འཇོག་ཅིང་། ཧཱུྃ༔ བདེ་གཤེགས་ཀུན་གྱི་ནས། བཟླས་པས་འགྲུབ༔ ཅེས་བརྗོད་ལ་བསྙེན་སྒྲུབ་ཡོངས་རྫོགས་ཀྱི་བཟླས་ལུང་སྦྱིན། རྟོགས་བ་བསྐྱེད་བ་ནི། ལུས་ཀྱི་སྒྲིབ་དག་སོགས་ནས། ཅན་དུ་བྱས་པའོ༔ གཉིས་བ་གསང་དབང་ནི།
བུམ་དབང་གི་གཏང་རག་དང་གསང་དབང་ཟབ་མོ་ཞུ་བའི་ཡོན་དུ་ཞེས་མཚམས་སྦྱར་ནས་མཎྜལ་འབུལ་དུ་གཞུག སླར་ཡང་གསོལ་བ་གདབ་པ་འདིའི་རྗེས་ཟློས་མཛོད། ཧཱུྃ༔ བདེ་གཤེགས་བླ་མ་སོགས་ཚིག་
རྐང་གཉིས། བླ་མ་ཡབ་ཡུམ་དང་གཉིས་སུ་མེད་པའི་ནམ་མཁར་བཞུགས་པའི་ལྷ་ཚོགས་རྣམས་བདེ་བ་ཆེན་པོའི་ངང་དུ་སྙོམ་པར་ཞུགས་པའི་བྱང་ཆུབ་ཀྱི་སེམས་རྗེས་སུ་ཆགས་པའི་མེས་
བཞུ་བ་སོ་སོའི་མཁའ་གསང་ནས་ཐོན། ཐོད་པའི་བདུད་རྩི་དང་རོ་གཅིག་ཏུ་གྱུར་པ་འདི་ཉིད་ཁྱེད་རང་སློབ་མ་རྣམས་ལ་སྦྱིན་པའི་མོས་པ་མཛོད། ཧཱུྃ༔ ནམ་མཁར་བཞུགས་པའི་སོགས་

ཀྱི་ཐོད་བའི་བདུད་རྩི་མགྲིན་བར་གཏུགས་ཤིང་ལྕེར་སྦྱིན། མགྲིན་པ་ནས་བརྒྱུད་སོགས་དག་བ་བརྗོད། ཁྱེད་རང་རྣམས་ལུས་གནད་བསྲངས་ཏེ་ལྷར་གསལ་བའི་སྟོང་རའི་དབུས་སུ་རྩ་གསུམ་འཁོར་ལོ་དྲུག་
དང་བཅས་པ་ལམ་གྱིས་གསལ་ཐོབ་ཅིག སྐྱོན་ཅན་རླུང་ནི་ཕྱི་ལ་འབུད༔ ཡོན་ཏན་རླུང་ནི་ནང་ལ་རྡུབས༔ རོ་རྐྱང་དབུ་མར་ཡང་དག་གདབ༔ ཅེས་གསུངས་པ་ལྟར་རླུང་རོ་བསལ་
ཞིང་སྦྱོར་བ་བཞི་ལྡན་གྱི་བུམ་པ་ཅན་བཟུང་ནས། ལྟེ་འོག་དབུ་མའི་མར་སྣེར་གནམ་ཞལ་མའི་ངོ་བོ་ཨ་ཤད་དམར་པོ་གསལ་ལ་དྭངས་བ་མེའི་རང་བཞིན་ཅན་དེ་ཉིད་འཁོར་ལོ་བཞི་སོ་
སོར་གཡས་སྐོར་གཡོན་བསྐོར་དང་བཅས་འབར། དྷུ་ཏིའི་ཡར་སྣེར་ཧེ་རུ་ཀའི་ངོ་བོ་ཧཾ་ཡིག་དང་གཉིས་སུ་མེད་པར་སྦྱང་བས་སྒྲོན་མེ་ལས་ཞུན་མར་འཐིགས་པ་བཞིན་དུ་བྱང་སེམས་
དཀར་དམར་གྱི་ངོ་བོ་མེ་དང་བདུད་རྩི་གཉིས་མེད་དུ་འཛག་པས་བདེ་དྲོད་གློ་བུར་དུ་སྐྱེད་པར་བསམ་ཞིང་། ལྟེ་བར་གནམ་ཞལ་འབར་བ་ཡིས༔ འཁོར་ལོ་བཞི་བཏེགས་སླར་གཡོས་ཏེ༔

༄༅། །སྤྱི་བོར་ཧེ་རུ་ཀ་དང་སྦྱོར༔ འབར་འཛག་དྲོད་ཀྱི་ཡེ་ཤེས་བསྒོམ༔ ཞེས་དམིགས་བ་བྱར་གཞུག་དེའི་བོགས་འདོན་དུ་གཞུང་ལས། གཡས་སུ་བསྐོར་ཞིང་སོགས་ནས། ལོངས་སྤྱོད་རྫོགས༔
 ཞེས་གསུངས་པའི་དོན་རྣམས་ཀྱང་རིམ་པར་ལག་ལེན་དུ་འདེབས་པར་བྱོས་ཤིག དེ་ལྟར་ཐོད་པའི་རྫས་སོགས་ཀྱིས་རྟོགས་པ་བསྐྱེད། གསུམ་པ་ཤེར་དབང་ནི། གསང་དབང་གི་གཏང་རག་དང་ཤེར་དབང་
ཟབ་མོ་ཞུ་བའི་ཡོན་དུ་ཞེས་མཚམས་སྦྱར་ནས་མཎྜལ་འབུལ་དུ་གཞུག གསོལ་བ་འདེབས་པའི་རྗེས་ཟློས་མཛོད། ཧཱུྃ༔ བདེ་གཤེགས་བླ་མ་སོགས། སིནྡྷུ་རའི་འཁོར་ཤེར་ཙག་དྲིལ་བུ་དང་བཅས་
པ་རིགས་ཀྱི་ཡུམ་ལྷ་ལྕམ་མནྡཱ་ར་བར་གསལ་བའི་ལག་པ་གཡས་ནས་བཟུང་སྟེ། སློབ་མ་གུ་རུ་བདེ་བ་ཆེན་པོར་གསལ་བའི་ལག་གཡོན་དུ་སྦྱིན་པར་མོས་ཤིག ཧཱུྃ༔ ཐོད་ཕྲེང་
ཐུགས་ཀ་སོགས། མཆོད་པར་གྱིས༔ ཞེས་གཏད་པ་ན། ལྷ་མོ་དེས་ཀྱང་སློབ་བུའི་རྒྱུད་ལ་ཡེ་ཤེས་བསྐྱེད་པའི་ཕྱིར་ལུས་གཅེར་བུར་བྱས་ཏེ། གུར་གུམ་ལ་སོགས་པའི་དྲི་བཟང་པོས་བྱུག

རྒྱན་གྱིས་བརྒྱན། ལང་ཚོ་ཤིན་ཏུ་བདོ་བའི་རྣམ་འགྱུར་སྟོན་ཅིང་བདེ་བ་ཆེན་པོའི་དཀྱིལ་འཁོར་ངོམ་པ་བཅས། ལྷ་མོ་ང་ནི་སོ་གས། བསྟེན་ནུས་སམ༔ ཞེས་དྲིས་པ་ལ
ཀྱིས་ཕྱག་འཚལ་ཞིང་མེ་ཏོག་འཐོར་བ་དང་བཅས། ཇི་ལྟར་གསུངས་བའི་སོགས། མཛེས་ལྡན་མ༔ ཞེས་ལན་བཏབ་པས། སློབ་བུ་ལ་ཐ་མལ་གྱི་རྣམ་རྟོག་མེད་པར་མཐོང་ནས་དགྱེས་ཏེ་དངོས་གྲུབ་
 ཆེན་པོའི་འབྱུང་གནས་ཡིན་པར་ངོ་སྤྲད་ནས་རྟོགས་པ་བསྐྱེད་པ་ནི། ང་ཡི་བྷ་ག་སོགས་ནས། དོན་སྡོམས་ཤིག༔ ཅེས་ཐར་པ་བསྟེན་པར་བསྐུལ་ཞིང་པང་དུ་བྱོན་ནས་རྟོག་པ་མེད་པར་འཁྱུད།
ཧཱུྃ་ཧཱུྃ་ཧྲཱིཿཧྲཱིཿཧ་ཧ་ཧཱུྃ་ཞེས་བརྗོད་ཅིང་དབུ་མའི་མར་སྣེར་བདེ་བ་རྒྱུ་བའི་རྩ་རྡོ་རྗེ་དབྱིངས་ཀྱི་དབང་ཕྱུག་མ་བཙལ་བ་དང་ཡང་དག་པར་བསྐུལ། ཨོཾ་སརྦ་ཏ་ཐཱ་སོགས། ཀོ྅ཧཾ༔ དེ་
བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་རྡོ་རྗེའི་རང་བཞིན་གྱི་བདག་ཉིད་ངའོ་སྙམ་པའི་རྗེས་ཆགས་ཀྱི་ང་རྒྱལ་ལ་གནས་པས། ཡབ་ཡུམ་གཉིས་ཀའི་ལུས་ཀྱི་དབུས་དྲང་པོར་

༄༅། །རྩ་གསུམ་དང་འཁོར་ལོ་དྲུག་གསལ་བཏབ་ཅིང་སྦྱོར་བ་ཐ་མལ་དུ་མི་གོལ་བའི་ཕྱིར་ལྷར་འདུ་ཤེས་པ་དང་། ཡབ་ཀྱི་གསང་གནས་ཧཱུྃ་ལས་རྡོ་རྗེ་ནོར་བུའི་རྩེ་མོར་ཨོཾ། ཡུམ་
གྱི་མཁའ་གནས་ཨཱཿལས་པདྨ་འདབ་མ་བརྒྱད་པའི་ཟེའུ་འབྲུར་ཧྲཱིཿཡིག་གིས་མཚན་པ་ཡི་གེར་འདུ་ཤེས་པ་དང་། ཐབས་མཆོག་འདི་ལ་བརྟེན་ནས་བདེ་ཆེན་ལྷན་ཅིག་སྐྱེས་པའི་ཡེ་ཤེས་
མངོན་དུ་བྱའོ་སྙམ་པ་ཆོས་ཀྱི་སྟེ་འདུ་ཤེས་སུམ་ལྡན་གྱི་སྒོ་ནས་སྙོམས་པར་ཞུགས་པའི་རྗེས་ཆགས་ཀྱི་རླུང་གིས་གཏུམ་མོའི་མེ་སྦར་བས་སྤྱི་བོའི་ཧཾ་ཡིག་ཞུ། ཡས་བབས་ཀྱི་དགའ་བ་བཞི་
ཉམས་སུ་མྱོང་། སླར་ཡང་། ལྷ་མོ་རྡོ་རྗེའི་ལམ་སོགས། མཐར་བསྐྱལ་ལོ༔ ཅེས་པའི་ཏིང་ངེ་འཛིན་དང་། རླུང་འཕོ་བ་མེད་པའི་སྟོབས་ཀྱིས་གྱེན་དུ་ལྡོག་པས་མས་བརྟན་གྱི་དགའ་བཞི་ལུགས་
ལྡོག་ཏུ་རྫོགས། རང་བཞིན་བརྒྱད་ཅུའི་རྟོག་ཚོགས་དབྱིངས་སུ་དག སྣང་མཆེད་ཐོབ་གསུམ་གྱི་ཡེ་ཤེས་རིམ་གྱིས་བརྟན་པའི་མཐར་འོད་གསལ་ལྷན་ཅིག་སྐྱེས་པའི་བདེ་ཆེན་གྱི་ཡེ་

ཤེས་མངོན་ཏུ་བྱས་པར་མོས་ཤིག་དེ་ལྟར་ཡང་། འབུད་པ་གསུམ་དང་སོགས། རྣམ་པར་གྲོལ༔ ཅེས་གསུངས་པ་ཡིན་ནོ། །ཤེར་དབང་ཐོབ་ནས་སོགས། ཡིད་ལ་བསྒོམ༔ དེ་ལྟར་མེ་ལོང་
སོགས་ཀྱིས་རྟོགས་པ་བསྐྱེད། བཞི་པ་ནི། ཤེར་དབང་གི་གཏང་རག་དང་ཚིག་དབང་རིན་པོ་ཆེ་ཞུ་བའི་ཡོན་དུ་ཞེས་མཚམས་སྦྱར་ནས་མཎྜལ་འབུལ་དུ་གཞུག གསོལ་འདེབས་རྗེས་ཟློས། ཧཱུྃ༔ བདེ་གཤེགས་བླ་མ་སོགས།
དེ་ནས་ལག་ཏུ་རྡོར་དྲིལ་གཏད་ཤེལ་རྡོ་མེ་ལོང་ཐོགས་ལ། གསུམ་པའི་ཉམས་མྱོང་སོགས། དྲན་པར་གྱིས༔ འོ། རིགས་ཀྱི་བུ་དབང་བཞི་པའི་ངོ་བོ་ནི་རང་གི་སེམས་ཉིད་ངོས་བཟུང་དང་བྲལ་བ་ཉིད་
ཐབས་ལ་བརྟེན་པའི་ཤེས་རབ་ཀྱིས་ངོ་སྤྲད་ནས་བསྐུར་བ་སྟེ། དེང་འདིར་བསྐུར་མ་ཐག་པའི་དབང་གསུམ་པའི་ཡེ་ཤེས་དགའ་བྲལ་ལྷན་ཅིག་སྐྱེས་པའི་དཔེས་ཆོས་ཀྱི་དབྱིངས་སྤང་བླང་
ལས་འདས་པའི་བརྡལ་བ་ཆེན་པོའི་ཡེ་ཤེས་ཀྱི་ཉམས་མྱོང་དྲན་བྱས་ཏེ། བརྡའི་ངོ་སྤྲོད་སྟོང་པ་གོ་འབྱེད་པ་ནམ་མཁའི་དབྱིངས་མཐའ་དབུས་མེད་པ་དང་། དེའི་རང་བཞིན་གང་དུའང་མི་འགྱུར་།

༄༅། །བས་རྡོ་རྗེ། ནང་གསལ་ཐིམ་ལ་མ་རྨུགས་པས་སེམས་དཔའ། ཡེ་ཤེས་གསལ་འགྲིབ་མེད་པའི་མེ་ལོང་སྟེ། རང་བྱུང་རྡོ་རྗེ་སེམས་དཔའི་མེ་ལོང་ངམ་མན་ཤེལ་ཟུར་བརྒྱད་
པ་འཁོར་འདས་ཐམས་ཅད་ཀྱི་གཟུགས་བརྙན་འཆར་གཞིར་གྱུར་པ་ལ་རྟོག་པས་མ་གོས་པ་མེ་ལོང་། སྣང་བ་དང་སྟོང་པ་གཉིས་མེད་ཟུང་དུ་འཇུག་པའི་རྡོར་དྲིལ་རྣམས་ཀྱི་མཚོན་པ་བརྡའི་
ངོ་སྤྲོད་དུ་ཤེས་པའི་ངང་ལ་དུས་གསུམ་གྱི་རྟོག་པ་གང་ལའང་མ་ཆགས་མ་ཞེན་པར་ལུས་རྣམ་སྣང་གི་ཆོས་བདུན་དང་ལྡན་པའི་ངང་ནས་མིག་བར་སྣང་ལ་རྟེན་མེད་དུ་ཞོག་ལ་རང་བྱུང་ལྷན་ཅིག་
སྐྱེས་པའི་ཡེ་ཤེས་ལ་ལྟོས་ཤིག ཧཱུྃ༔ བདེ་ལ་སེམས་བཟུང་སོགས་ནས། དོན་བསྒོམ་བྱ༔ ཤེལ་དང་བླ་མའི་སྐུ་འབག་སྤྱི་བོར་བཞག་སྟེ། ཨ་ཏི་ཧོ་བྷེཪྻ༔ སོགས་དང་། ཐོད་ཕྲེང་རྩལ་སྔགས་ཀྱིས་བྱིན་བརླབ། སྒོ་གསུམ་
གློད་ལ་སོགས། དག་ཏུ་བསྐྱང༔ ཞེས་གསུངས་པའི་དོན་ལ་རིམ་གྱིས་ཉམས་ལེན་མཛོད་ཅིག དེ་ནས་རྟོགས་པ་བསྐྱེད་བ་ནི། བཞི་པའི་དབང་ཐོབ་སོགས་ནས་རྫོགས་པ་ཆེན་པོ་འགྲུབ༔ དེ་ལྟར་བརྡ་ཡི་སོགས་མངོན་

དུ་བྱས་པའོ་བརྗོད། ལྔ་བ་ནི། དེ་ནས་མཐའ་རྟེན་དྲག་པོ་སྒྲོལ་བའི་དབང་བསྐུར་བ་སྟེ། དེའང་མཉམ་གཞག་ཆོས་སྐུའི་ངང་དུ་རྟོགས་པས་བདག་སྔོན་ཏུ་བསྒྲལ་ནས། རྗེས་ཐོབ་སྙིང་རྗེའི་
རྩལ་གྱི་ཐུགས་རྗེས་གཞན་སྒྲོལ་བ་རྡོ་རྗེ་ཐེག་པའི་སྒྲོལ་བའི་དགོངས་པ་ཡིན་ལ། དེའང་མི་འགྱངས་པའི་ཕྱིར་དུ་ཕྱི་ཡུལ་སྣང་བ་རུ་ཏྲར་གསལ་བ། མི་རྡུགས་པའི་ཕྱིར་དུ་ནང་ཡུལ་ཕུར་།
པ་བདེ་གཤེགས་འདུས་པའི་ངོ་བོར་གསལ་བ། མི་ལྡོག་པའི་ཕྱིར་དུ་གསལ་ཡུལ་རྣམ་རྟོག་ལྷའི་ཕྱག་རྒྱར་གསལ་བ་སྟེ་ཐུན་མོང་མ་ཡིན་པའི་ཡུལ་གསུམ་གསལ་བའི་ངང་ལས། ཕྱི་དགྲ་
གཟུང་འཛིན་གྱི་དགྲ་བོ་ཚད་མེད་སྙིང་རྗེའི་ཕུར་པས་སྤྲུལ་སྐུའི་དབྱིངས་སུ་བསད། ནང་དགྲ་དུག་གསུམ་གྱི་ངོ་བོ་བྱང་ཆུབ་སེམས་ཀྱི་ཕུར་པས་ལོངས་སྐུའི་དབྱིངས་སུ་བསད། གསང་
དགྲ་བདག་འཛིན་གྱི་རྣམ་རྟོག་རིག་པ་ཡེ་ཤེས་ཀྱི་ཕུར་པས་ཆོས་སྐུའི་དབྱིངས་སུ་བསད། དེའི་ཚེ་ཕུང་པོ་དུར་ཁྲོད་དུ་བསྒྲལ་བས་ལྔ་ཕུང་དབྱིངས་སུ་ཞིག་སྟེ་རེག་བྱ་ཕུང་པོའི་བདུད་

༄༅། །ཆོམ་ཡུམ་གྱི་མཁའ་ལ་བསྒྲལ་བས་ཆགས་རྟོག་ཡེ་ཤེས་སུ་དག་སྟེ་ཉོན་མོངས་པའི་བདུད་ཆོམ་རྡོར་སེམས་མཚན་རྫོགས་ཀྱི་ས་ལ་བསྒྲལ་བས་སྣང་ཆ་ལྷ་སྐུར་གྲོལ་ཏེ་ལྷའི་བུའི་
བདུད་ཆོམས། རྣམ་ཤེས་འོག་མིན་དུ་བསྒྲལ་བས་སྐྱེ་ཤིའི་ཁུངས་སྟོར་ཏེ་འཆི་བདག་གི་བདུད་ཆོམས། ལྟ་བ་ལ་ཕྱོགས་རིས་མེད་པས་ཐེ་ཚོམ་གྱི་འཕྲང་ལས་གྲོལ་བ། སྒོམ་པ་ལ་
བསལ་བཞག་མེད་པས་བྱིངས་རྒོད་ཀྱི་འཕྲང་ལས་གྲོལ་བ། སྤྱོད་པ་ལ་གཟའ་གཏད་མེད་པས་ཚུལ་འཆོས་ཀྱི་འཕྲང་ལས་གྲོལ་བ་སྟེ། ཡུལ་གསུམ་གསལ་བ། དགྲ་གསུམ་བསད་པ། 
བདུད་བཞི་སྒྲོལ་བ། འཕྲང་གསུམ་བསལ་བ་དེ་ལྟ་བུའི་གཤིས་ལུགས་མངོན་དུ་གྱུར་པ་དེ་བསྒྲལ་དབང་གི་ངོ་བོ་ཡིན་པས་ཤེས་པར་བྱོས་ལ་སྙིང་རྗེ་ཁྲོས་པའི་བརྟུལ་ཞུགས་ཆེན་པོས་བསྒྲལ་
བའི་ལས་རིམ་གསལ་འདེབས་པར་ཞུ། ལིངྒ་ཧོམ་ཁུང་དུ་བཞག་པ་ལ་རཀྟས་བྲན། ཨེ་ཡཾ་ཛྭ་ལ་རཾ། བྲུབ་ཁུང་ཡངས་ཤིང་གཏིང་ཟབ་པའི་ནང་དུ་ནྲྀ་དང་ཏྲི་ལས་དགྲ་བགེགས་དམ་སྲི་དངོས་སུ་

གསལ་བར་གྱུར། འགུགས་ཞུགས་ལན་གསུམ་མཐར། ལས་ཕུར་ཐོགས་ཏེ། ཧཱུྃ༔ བདེ་གཤེགས་ཡོངས་རྫོགས་སོགས་དང་དྲག་སྔགས་སོ་ལྔ་པ་ཕུར་བསྐོར་དང་བཅས་སློབ་མ་ལ་གཏད་ནས་བརྡེག་ཏུ་བཅུག་ཅིང་ཚེ་ཁྲུས་ཀྱི་དགོངས་བའང་སྤྲོ་ན་བཤད་སློབ་
བུའི་ལིང་རོ་དཀྱིལ་འཁོར་ལ་བསྟབ་ཅིང་ཚོགས་ཐ་མ་ལས་འབྱུང་བའི་ཞལ་བསྟབ་བརྗོད་དོ། །དྲུག་བ་ནི། དེ་ནས་རྡོ་རྗེ་རྒྱལ་པོ་བཀའ་རབ་འབྱམས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ཧཱུྃ༔ དུས་གསུམ་རྒྱལ་བ་སོགས། ཁྱེད་རང་རྣམས་དཀྱིལ་འཁོར་གྱི་ཤར་སྒོར་སེང་གེའི་ཁྲི་ལ་གཙོ་བོའི་ང་རྒྱལ་གྱིས་འཁོད་པའི་སྟེང་ན་རིན་པོ་ཆེའི་གདུགས་ཕུབ། གཡས་གཡོན་རྒྱལ་
མཚན་དང་བ་དན་བསྒྲེང། མཐའ་སྐོར་དུ་མཆོད་པའི་ཡོ་བྱད་དུ་མས་བསྐོར་ཏེ་མངའ་གསོལ་བར་མོས་ཤིག ཅེས་བྱས་པ་དེ་རྣམས་དངོས་སམ་རི་མོར་བྲིས་པ་བལྟར། རྡོར་དྲིལ་ལག་ཏུ་གཏད་ལ། རྡོ་རྗེ་ཐུགས་ཀྱི་དམ་
ཚིག་གསོར་བ་དང་། དྲིལ་བུ་གསུང་གི་དམ་ཚིག་འཁྲོལ་བ་དང་གཉིས་ཀ་ཐབས་ཤེས་ཀྱི་ཚུལ་དུ་བསྣོལ་ནས་འཁྱུད་རྒྱ་བྱེད་པ་ཕྱག་རྒྱ་སྐུའི་དམ་ཚིག་ཡིན་ནོ། །ཞེས་བརྡ་སྤྲད་ལ་དེ་ལྟར་བྱེད་དུ་འཇུག

༄༅། །དེ་ལྟར་དམ་ཚིག་གསུམ་བྱིན་པས་ཁྱེད་རང་རྣམས་ཀུན་ཏུ་བཟང་པོ་རྡོ་རྗེ་ཐོད་ཕྲེང་རྩལ་གྱི་ངོ་བོར་མོས་པ་ལ། པང་དུ་ཡེ་ཤེས་ཀྱི་རིག་མ་མཚོ་རྒྱལ་བཅུ་དྲུག་ལོན་པའི་ན་
ཚོད་ཅན་གྱིས་འཁྱུད་དེ་བདེ་བ་ཆེན་པོའི་ངང་དུ་སྙོམས་པར་ཞུགས་པ་ལས་བྱུང་བའི་འཛག་མེད་བདེ་སྟོང་གི་ཡེ་ཤེས་རྒྱུད་ལ་སྐྱེས་པར་བསམ་ཞིང་། ཐབས་ལ་བརྟེན་ནས་རྒྱུ་དུས་ཀྱི་
ཡན་ལག་བདུན་ལ་གོམས་པས། འབྲས་བུའི་དུས་སུ་སྐུ་གསུམ་ཡན་ལག་བདུན་ལྡན་ཁ་སྦྱོར་ལོངས་སྤྱོད་རྫོགས་པའི་གོ་འཕང་མངོན་དུ་སྣང་བའི་རྟེན་འབྲེལ་ཟབ་མོ་སྒྲིག་པ་ནི་རྡོ་རྗེ་སློབ་
དཔོན་གྱི་དབང་ཡིན་ལ། དེའི་བྱེད་ལས་གནས་སྐབས་སུ་གཞན་དོན་སྒྲུབ་པའི་ཆོས་ཀྱི་རྒྱལ་སྲིད་ཆེན་པོ་ལ་རང་དབང་དུ་སྒྱུར་པའི་རྟེན་འབྲེལ་དུ་རྐང་འོག་ཏུ་གསེར་གྱི་འཁོར་ལོ། ལག་
གཡས་གཡོན་དུ་ཆོས་ཀྱི་དུང་དང་གཎྜི། འཆད་པའི་ཕྱག་ཤིང་རྒྱུད་གདམས་མན་ངག་གི་གླེགས་བམ་རྣམས་སྤྱིན་པ་ཡིན་པས་ཟབ་ཆོས་འདི་ཉིད་ཀྱི་སྒོ་ནས་རང་གཞན་གྱི་དོན་ནམ་མཁའ་

དང་མཉམ་པ་རེ་སྒྲུབ་པར་གྱིས་ཤིག ཅེས་བྱས་པ་དེ་རྣམས་ཚིག་དང་བསྟུན་པར་སྦྱིན། དེ་ནས་དབང་རྫས་རྣམས་ཕྱོགས་གཅིག་ཏུ་བྱས་བའི་དབུས་སུ་ལམ་རྒྱས་པའི་གཏོར་མ་དཀྱིལ་འཁོར་ཡོངས་རྫོགས་ཀྱི་ངོ་བོར་བཀོད་པ་ལ་གུ་རུ་བདེ་བ་ཆེན་པོ་ཡབ་ཡུམ་གྱི་ཙཀླི་
བཙུགས་པ་རྣམས་སློབ་མའི་སྤྱི་བོར་བཞག་ལ། ཧཱུྃ༔ མཉམ་མེད་གུ་རུ་སོགས་ནས། ཨ་བྷི་ཥིཉྩ་ཧཱུྃ༔ ཞེས་བརྗོད། བུམ་ཆུ་དང་གཏོར་མའི་ཆ་ཤས་སོགས་མྱང་དུ་གཞུག བུམ་ཆུའི་ལྷག་མ་སྤྱི་བོར་འཁྱིལ་བ་ལས་རིགས་ཀྱི་བདག་པོས་
དབུར་བརྒྱན་པར་བསམ་པ་ལ། ཛཿཧཱུྃ་བྃ་ཧོཿས་དབང་ལྷ་རྣམས༔ ཡི་གེ་གསུམ་གྱི་རྣམ་པར་བསྟིམ༔ ཞེས་ནམ་མཁར་བཞུགས་པའི་དབང་ལྷ་རྣམས་ཐིམ་པར་བསམ་ཞིང་། ༀ་སུ་པྲཏིཥྛ་བཛྲཱ་ཡེ་སྭཱ་ཧཱ།
ཞེས་མེ་ཏོག་འཐོར་ནས་བརྟན་པར་བྱས། ཞལ་བསྲོའི་ཚུལ་དུ་མཆོད་པའི་བྱེ་བྲག་དུ་མས་ཀྱང་མཆོད་པར་མོས་ཤིག ཨོཾ་བཛྲ་པུཥྤེ་སོགས་ཀྱིས་དངོས་དང་ཡིད་ཀྱིས་མཆོད་དོ། །གཉིས་བ་དམ་ཚིག་བསྒྲག་བཟུང་སོ་གས་ནི། རྒྱས་པར་སྤྲོ་ན་
རྒྱུད་དང་མན་ངག་སྤྱི་ལས་འབྱུང་བ་ལྟར་དབང་ཐོབ་པའི་རྗེས་ཀྱི་དམ་ཚིག་རྣམས་རྒྱས་པར་བསྒྲག་ཅིང་། གཙོ་བོས་ཇི་ལྟར་སོགས་ཀྱིས་དམ་ཚིག་ཁས་བླང་བ་དང་། གཏང་རག་མཎྜལ། ལུས་ལོངས་སྤྱོད་འབུལ་བ་སོགས་བྱ། མདོར་བསྡུས་རྩ་གཞུང་ལྟར་བྱས་པས་འགྲུབ་བོ། །དེ་རྣམས་

༄༅། །ཀྱིས་རྩ་གསུམ་མཐོང་བ་རང་གྲོལ་གྱི་དཀྱིལ་འཁོར་ཆེན་པོར་དབང་བཞི་མཐའ་རྟེན་དང་བཅས་པའི་བྱ་བ་ཡོངས་སུ་རྫོགས་པ་ཡིན་པས་གཏང་རག་ཏུ་ལུས་ལོངས་སྤྱོད་
དགེ་བའི་རྩ་བ་དང་བཅས་པ་ཐམས་ཅད་ཀུན་བཟང་མཆོད་པའི་སྤྲིན་ཆེན་པོར་སྤྲུལ་ཏེ་ཞིང་ཁམས་རབ་འབྱམས་རྒྱ་མཚོ་རྒྱས་པར་བཀང་ནས་འབུལ་བ་དང་། དབང་གི་སྲོག་རྡོ་རྗེ་ཐེག་
པའི་དམ་ཚིག་སྤྱི་དང་བྱེ་བྲག་གི་རིམ་པ། ལྟ་བ་བསྐྱང་ཞིང་སོགས་ནས། སྟན་པ་མེད༔ ཅེས་སོགས་གཞུང་ལས་ཇི་སྐད་བཤད་པ་ཐམས་ཅད་ཚུལ་བཞིན་བསྲུང་བའི་མོས་པས་འདིའི་རྗེས་ཟློས། 
ཧཱུྃ༔ བདག་གི་ལུས་དང་སོགས། ཚེ་གཅིག་གྲོལ་འགྱུར་གདམས་མཆོག་སྩོལ༔ ཅེས་བརྗོད་དུ་གཞུག འདི་ལྟར་བླ་ན་མེད་པའི་དགེ་བ་ཟབ་མོས་མཚོན་བྱེད་དུ་བྱས་ཏེ་བདག་གཞན་དུས་གསུམ་དུ་བསགས་
པའི་དགེ་རྩ་མཐའ་དག་གཞན་དོན་བྱང་ཆུབ་ཆེན་པོར་ཡོངས་སུ་བསྔོ་བ་འདི་ལྷན་ཅིག་ཏུ་གནང་བར་ཞུ། བསོད་ནམས་འདི་ཡིས་སོགས་བརྗོད་ལ་སློབ་མ་རྣམས་རང་གནས་སུ་བཏང་ངོ་། །རྩ་བའི་གསུམ་པ་

རྗེས་ཀྱི་རིམ་བ་ལ། ལས་གཞུང་ལྟར་ཚོགས་བྱིན་རླབས་ནས་ལྷག་མའི་བར་བཏང་། སྤྲོ་ཞིང་ནུས་ན་རྒྱུད་ནས་གསུངས་པའི་རྡོ་རྗེའི་གླུ་བླང་། བཏང་རག་ལ་མཆོད་པ་རྣམས་ཁ་གསོ། སྨན་རཀ་བྲན། ཡེ་ཤེས་ལྷ་ཚོགས་སྤྱན་འདྲེན་གཤེགས། སོགས་དང་། ཡི་གེ་བརྒྱ་
པས་ནོངས་པ་བཤགས། ལས་གཞུང་ལྟར་གཏོར་མའི་ཆ་ཤས་སོགས་ལ་སྲེག་བླུགས་གྲུབ་ན་འདིར་བྱ། དབང་དཀྱུས་མ་ཙམ་ལ་མ་ཕྱོགས་ནའང་འགལ་བ་མེད། གང་ལྟར་དེ་མཚམས་གཏེར་སྲུང་ལ་གཏོར་འབུལ་རྒྱས་བ་བྱ་ཞིང་ཆད་མདོ་བརྟན་མ་རྟ་བྲོ་ཡན་གྲུབ་པ་དང་། དངོས་
གྲུབ་བླང་། རས་བྲིས་དང་རྟེན་ལ་བརྟན་བཞུགས་བྱ། རྟག་ཆད་ཀྱི་མཐའ་བསལ་བའི་བསྡུ་ལྡངས་སོགས་བསྔོ་སྨོན་དང་ཤིས་བརྗོད་རྒྱས་བར་བྱའོ། །ཟབ་ཆོས་ཡོན་ཏན་འབུམ་ལྡན་འདིས། །རྒྱ་མཚོའི་གོས་ཅན་ཁྱབ་བའི་ཕྱིག །
རྒྱས་བཤད་སྙིང་པོར་དྲིལ་བ་ལ། །མཁས་པ་རྣམས་ཀྱང་བཀྱོན་མི་འཚལ། །གྲོལ་ཐིག་དགོངས་པར་གྲོལ་ལས། །ལམ་རྒྱུས་པ་བླ་མ་རིག་འཛིན་ཀུན་འདུས་ཀྱི་དབང་གི་ལེ་ཚན་ནོ།། །།

༄༅། །པདྨའི་ཞལ་གདམས་གྲོལ་ཏིག་དགོངས་བ་རང་གྲོལ་ལས། ལམ་འབྲིང་པོའི་རྩ་བའི་སྨིན་བྱེད་ཡེ་ཤེས་རབ་ཏུ་རྒྱས་པ་ཞེས་བྱ་བ།

༄༅། །རང་བྱུང་གདོད་མའི་སངས་རྒྱས་པདྨ་སཾ་བྷ་བ་ལ་ཕྱག་འཚལ་ལོ། །རྡུལ་བྲལ་དྭངས་པའི་དབྱིངས་སུ་དབང་པོའི་གཞུ། །རྡོ་རྗེའི་སྙིང་པོར་འཁྱིལ་པའི་ལང་ཚོ་ནི། །སྲིད་དང་ཞི་
བའི་ངོ་མཚར་བསྡུས་པའི་དཔྱིད། །སངས་རྒྱས་ཀུན་ལས་ཁྱད་པར་འཕགས་དེར་འདུད། །གང་གི་སྒྲུབ་ཐབས་རྒྱ་མཚོའི་བཅུད། །ནོར་བུའི་གསང་མཛོད་གཅིག་ཉིད་དུ། །དངོས་གྲུབ་འདོད་
རྒུའི་ཆར་འབེབས་པ། །དེ་ཡི་རྩ་བའི་སྨིན་བྱེད་འཆད། །བསྙེན་སྒྲུབ་རྣམ་པ་གསུམ་གྱི་རྩ་བའི་དབང་བསྐུར་ལམ་འབྲིང་པོའི་སྨིན་བྱེད་དུ་གྲགས་པ་ཉིད་བསྒྲུབ་པ་ལ་གསུམ། སྦྱོར་བ། དངོས་གཞི། དབང་བསྐུར་རོ། །དང་པོ་ནི། བསྙེན་སྒྲུབ་
ཏུ་སྔོན་སོང་བའི་རྡོ་རྗེ་སློབ་དཔོན་གྱིས། གནས་དུས་ཁྱད་བར་ཅན་གྱི་སྐབས་སུ་ཞི་དཀྱིལ་སྤྱི་འགྲོ། ལྟེ་བར་པདྨ་འདབ་བརྒྱད་མ་རྡོ་རྗེས་མཚན་བའམ། མཎྜལ་ཚོམ་བུ་གཅིག་པའི་སྟེང་རྐང་གསུམ་སྟེང་བུམ་པ་དང་ཐོད་པ་བཅུད་ལྡན་མེ་ལོང་སིནྡྷུ་རའི་ཐིག་ལེ་ཅན་གུ་རུའི་སྐུ་འབག་རྣམས་

༄༅། །བརྩེགས་མར་བཀྲམ། རྒྱབ་མདུན་གང་བདེར་བླ་གཏོར་པདྨ་འདབ་བརྒྱད་ཟེའུ་འབྲུ་དང་བཅས་པའི་སྟེང་དུ་ནོར་བུ་བཞི་སྒྲོམ་མེ་རི་དང་བཅས་པའི་མཐར་པད་ཆུང་བརྒྱད་ཀྱིས་བསྐོར་བ་རྒྱན་སྤྲོས་ཅན་གྱི་གཡས་གཡོན་དུ་སྨན་རཀ་མདུན་དུ་ཉེར་སྤྱོད་ལྔ། གཏོར་
ཚོགས་ཀྱི་ཡོ་བྱད། ལས་བུམ་སོགས་འདུ་བྱའོ། །གཉིས་པ་དངོས་གཞིའི་དང་པོ་དབང་རྟེན་སྒྲུབ་པ་ནི། བླ་སྒྲུབ་གདུང་བ་ཞི་བྱེད་ཀྱི་ཕྲིན་ལས་ཁྲིགས་བསྡེབས་ཡེ་ཤེས་སྙིང་པོ་ལྟར་སྐྱབས་སེམས་ནས། བཟླས་བ་གསོལ་གདབ་ཀྱི་བར་དུ་བཏང་ལ་བདག་མདུན་དབྱེར་མེད་ཀྱི་ཏིང་འཛིན་གསལ་
གདབ་ཅིང་། ཁྱད་པར། བུམ་པའི་གཞལ་ཡས་ཁང་དུ་བུམ་བཅུད་གུ་རུ་ཡབ་ཡུམ་སྙོམས་པར་ཞུགས་པའི་བདུད་རྩི་བདེ་བ་ཆེན་པོའི་རྒྱུན་གྱིས་གང་བར་མོས་པ་དང་། ཐོད་པ་དང་མེ་ལོང་ལའང་དེ་བཞིན་བྱིན་བརླབ། ལས་
བུམ་དུ་བདུད་རྩི་འཁྱིལ་བ་བསྐྱེད་བཟླས། གཏེར་སྲུང་གཏོར་འབུལ་རྣམས་ཀྱང་བྱས་ལ། བྱིན་རླབས་ཆུ་རྒྱུན་གཅིག་མའི་དབང་ལེན་ནས། རིག་མེ་དོར། དེ་ནས་དབང་ལ་ཁྲུས། བགེགས་བསྐྲད། མཚམས་གཅོད། སྲུང་འཁོར་རྣམས་ལས་བྱང་ལྟར་བྱ། སེམས་བསྐྱེད་གསལ་

བཏབ་ལ། དེ་ལ་འདིར་དུས་གསུམ་གྱི་སངས་རྒྱས་སྲས་དང་བཅས་པའི་ཐུགས་རྗེ་ཕྲིན་ལས་གཅིག་ཏུ་འདུས་ཤིང་། དེ་དག་ཐམས་ཅད་ལས་ཀྱང་རྣམ་ཐར་དང་བཀའ་དྲིན་ཁྱད་པར་དུ་འཕགས་པ་གུ་
རུ་རིན་པོ་ཆེ་པདྨ་སཾ་བྷ་བ་ཉིད་ཀྱི་ཐུགས་ཀྱི་ཐིག་ལེ་མཐར་ཐུག་སྤྲུལ་པའི་རྗེ་འབངས་གྲོགས་གསུམ་ལ་ལྐོག་ཆོས་སུ་བསྩལ་བ་པདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ཞེས་གྲགས་
པའི་གྲོལ་བ་བཞི་ལྡན་གྱི་ཟབ་ཆོས་ཁྱད་པར་དུ་འཕགས་པ། ལོ་ཆེན་བཻ་རོ་ཙ་ནའི་ཐུགས་སྤྲུལ་མཁས་ཤིང་གྲུབ་པ་ཡོངས་ཀྱི་འཁོར་ལོས་སྒྱུར་བ་འགྲོ་འདུལ་ཤེས་རབ་འོད་ཟེར་གྱི་དབུར་
སྟོད་གྲོགས་རི་རིན་ཆེན་སྤུངས་པ་སོགས་གཏེར་གནས་དྲུག་ནས་སྤྱན་དྲངས་པ་བསྐྱེད་རྫོགས་རྫོགས་པ་ཆེན་པོའི་གསང་ཏིག་སྙིང་པོར་བསྡུས་པ་འདི་ལ། བླ་རྫོགས་ཐུགས་གསུམ་ཡོངས་
རྫོགས་དང་བཅས་པའི་ཆོས་སྐོར་སོ་སོར་བཞུགས་ཤིང་། བྱིན་རླབས་བླ་མའི་སྐོར་ལའང་ལམ་རྒྱས་འབྲིང་བསྡུས་གསུམ་དབང་རྟེན་ཙིཏྟ་སྲོག་གི་དྭངས་མའི་ཚུལ་དུ་བཞུགས་པ་ལས། སྐབས་

༄༅། །འདིར་བླ་སྒྲུབ་གདུང་བ་ཞི་བྱེད་དང་འབྲེལ་བ་ལམ་འབྲིང་པོ་བསྙེན་སྒྲུབ་རྣམ་པ་གསུམ་གྱི་རྩ་བའི་དབང་བསྐུར་ཉིད་བསྒྲུབ་པར་བགྱི་བ་ལ་སོགས་མཚམས་སྦྱར་ནས་མཎྜལ་འབུལ་དུ་གཞུག
མིག་དར་བཛྲ་ཙཀྵུབྷ་བ་ར་མ་ཎཱ་ཡ་སྭཱ་ཧཱཿ ཞེས་དང་། ཨཱ་ཁཾ་བཱི་ར་ཧཱུྃ༔ གིས་མེ་ཏོག་སྦྱིན། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་སྤྱན་སྔར་ཕྱག་སྙིམ་པ་མེ་ཏོག་གིས་བརྒྱན་པའི་ཐལ་མོ་
སྦྱོར་ལ་མི་ཕྱེད་དད་གུས་དྲག་པོས་གསོལ་བ་འདེབས་པ་འདིའི་རྗེས་ཟློས་མཛོད། ཧོཿ རྡོ་རྗེ་སློབ་དཔོན་དགོངས་སུ་གསོལ༔ བླ་མ་བདེ་གཤེགས་དཀྱིལ་འཁོར་དུ༔ བདག་ཉིད་
འཇུག་ཅིང་བསྙེན་སྒྲུབ་སྤྲོ༔ གུས་པས་དཀྱིལ་འཁོར་བཞུགས་སུ་གསོལ༔ ལན་གསུམ། སློབ་དཔོན་གྱིས། ཨེ་མ་སྐལ་ལྡན་རིགས་ཀྱི་བུ༔ བླ་མ་བདེ་གཤེགས་དཀྱིལ་འཁོར་དུ༔ སེམས་བསྐྱེད་དམ་
དུ་མི་གནས་ན༔ བསྟན་པས་མི་མཐོང་དེ་བས་ཁྱོད༔ འདིར་ཞུགས་སེམས་བསྐྱེད་དམ་ཚིག་བསྲུང༔ བླ་མས་བཀའ་ཇི་ལྟར་སྩལ་བ་བཞིན་རྗེས་སུ་བསྒྲུབ་པའི་བློས་འདིའི་རྗེས་ཟློས་མཛོད།

ཧོ༔ བདག་ཅག་སྐལ་ལྡན་རིགས་ཀྱི་བུ༔ བྱང་ཆུབ་སྙིང་པོ་མཆིས་བར་དུ༔ བཀའ་བསྒྲུབ་དབང་ཞུ་དམ་བསྲུང་ལགས༔ ཞེས་བརྗོད་དུ་གཞུག ཐོག་མར་རྒྱུད་དག་པར་བྱ་བའི་སླད་དུ། བླ་མ་
དང་མདུན་བསྐྱེད་གཉིས་སུ་མེད་པ་མཆོག་གསུམ་རྩ་གསུམ་ཀུན་འདུས་གུ་རུ་རིན་པོ་ཆེ་པདྨ་འབྱུང་གནས་ཡབ་ཡུམ་སྐུ་ཡིས་ཞིང་ཁམས་ཀུན་ལ་ཁྱབ་ཅིང་ཞིང་ཁམས་རབ་འབྱམས་སྐུ་ལ་རྫོགས་
པར་གསལ་བའི་སྤྱན་སྔར་ཡན་ལག་བཅུ་པའི་ཏིང་ངེ་འཛིན་སོ་སོར་གསལ་འདེབས་བཞིན་པས་འདིའི་རྗེས་ཟློས་མཛོད། ཧཱུྃ༔ རྣམ་དག་མཉམ་པའི་ངང་ཉིད་ལས༔ བླ་མ་རྩ་
གསུམ་ལྷ་ཚོགས་གཤེགས༔ ཉི་ཟླ་པདྨའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་བ་ཡི་རང་ཆོས་འཁོར་བསྐོར༔ བཞུགས་གསོལ་འདེབས་སོ་
དགེ་རྩ་བསྔོ༔ འགྱུར་མེད་རྡོ་རྗེའི་དོན་རྟོགས་ཤོག༔ ལན་གསུམ། སློབ་དཔོན་གྱིས་དཀྱིལ་འཁོར་ལྷ་ལ་གནང་བ་ཞུ་བ་ནི་ཐལ་མོ་སྦྱར་ལ། ཧོཿ བླ་མ་བདེ་གཤེགས་ཡོངས་རྫོགས་དགོངས༔ བླ་མ་བདེ་གཤེགས་

༄༅།  །དཀྱིལ་འཁོར་འདིར༔ བདག་གིས་སློབ་མ་བཞུགས་པར་བགྱི༔ སྐུ་གསུང་ཐུགས་ཀྱི་བྱིན་རླབས་མཛོད༔ དབང་དོན་རྒྱུད་ལ་སྐྱེས་ཞིང་གནས་པའི་
རྟེན་སྡོམ་པ་གསུམ་ལེགས་པར་བཟུང་དགོས་པས་ཐོག་མར་དེ་དག་གི་རྟེན་གཞིར་གྱུར་པ་སྐྱབས་སུ་འགྲོ་བའི་རྗེས་ཟློས། དགའ་ཆེན་ཁྱོད་བདག་སྟོན་པར་བས༔ ཕྱོགས་བཅུའི་
སངས་རྒྱས་བྱང་ཆུབ་སེམས༔ བླ་མ་ཡི་དམ་མཁའ་འགྲོ་དགོངས༔ རྐང་གཉིས་གཙོ་བོ་ཕྱོགས་བཅུའི་སངས་རྒྱས་དང༔ ཞི་བ་ཆགས་བྲལ་དམ་པའི་ཆོས་རྣམས་དང༔ ཚོགས་མཆོག་
འཕགས་པའི་དགེ་འདུན་ཐམས་ཅད་ལ༔ བདག་གིས་གུས་པས་ཉེ་བར་སྐྱབས་སུ་མཆི༔ ལན་གསུམ། ཐེག་ཆེན་སོ་ཐར་གྱི་ཚུལ་ཁྲིམས་ཡང་དག་པར་ལེན་པའི་བློས་འདིའི་རྗེས་ཟློས་མཛོད།
བླ་མ་ཀུན་བཟང་སྤྱན་སྔ་རུ༔ ལུས་ངག་ཡིད་ཀྱིས་གཞན་དག་ལ༔ གནོད་པ་ལས་བཟློག་དགེ་བ་བསྒྲུབ༔ དགེ་ཚུལ་དགེ་སློང་བྱང་ཆུབ་སེམས༔ སོ་སོར་ཐར་པའི་སྡོམ་པ་ལ༔ བདག་།

ནི་རྒྱུན་དུ་གནས་ཤིང་བསྲུང༔ ལན་གསུམ། གཞན་དོན་བྱང་ཆུབ་ཆེན་པོ་ཐོབ་འདོད་ཀྱི་སྨོན་པ་དང་། དེ་སྒྲུབ་བྱེད་ཀྱི་ཐབས་ལ་འཇུག་པའི་བློས་འདིའི་རྗེས་ཟློས་མཛོད། ཧོཿ བླ་མ་
ཀུན་བཟང་དགོངས་སུ་གསོལ༔ འདི་བཟུང་བྱང་ཆུབ་མ་ཐོབ་བར༔ འགྲོ་དྲུག་སེམས་ཅན་ཐམས་ཅད་ལ༔ སངས་རྒྱས་རིགས་ཀྱི་སྡོམ་བཟུང་དང༔ མ་དང་བུ་ཡི་འདུ་ཤེས་ཀྱིས༔ མ་
བརྒལ་བ་རྣམས་བསྒྲལ་བ་དང༔ མ་གྲོལ་དགྲོལ་དང་དབུགས་དབྱུང་ཕྱིརཿ སྨོན་པའི་བྱང་ཆུབ་སེམས་བསྐྱེད་དོ༔ སྔོན་གྱི་རྒྱལ་བ་ཐམས་ཅད་ཀྱང༔ སངས་རྒྱས་རིགས་ཀྱི་སྡོམ་བཟུང་དང༔ 
སྡོམ་པ་ལ་ནི་གནས་པ་ལྟར༔ འདི་བཟུང་འཁོར་བ་མ་སྟོངས་བར༔ བླ་མེད་འཇུག་པའི་བྱང་ཆུབ་སེམས༔ བདག་ཅག་རྣམས་ཀྱིས་བསྐྱེད་པར་བགྱི༔ ཕར་ཕྱིན་དྲུག་ལ་བསླབ་ཅིང་བསྒྲུབ༔
བརྩོན་འགྲུས་དག་གིས་ཐམས་ཅད་བསྒྲལ༔ ཀུན་དོན་ཚུལ་ཁྲིམས་གསུམ་ཡང་བསྲུང༔ བདག་གིས་སེམས་བསྐྱེད་སྡོམ་པ་བཟུང༔ ལན་གསུམ། ཀུན་བཟང་རྡོ་རྗེ་སེམས་དཔའི་བཅས་པ་

༄༅། །སྔགས་ཀྱི་དམ་ཚིག་སྤྱི་དང་བྱེ་བྲག་པ་རྣམས་ལ་བསླབ་པའི་བསམ་པས་འདིའི་རྗེས་ཟློས་མཛོད། དཀོན་མཆོག་གསུམ་བཟུང་མི་བཏང་ངོ༔ རྡོ་རྗེ་རིགས་ཀྱི་དམ་ཚིག་ཏུ
རྡོ་རྗེ་དྲིལ་བུའི་ཕྱག་རྒྱ་དང༔ བྱང་ཆུབ་སེམས་ནི་སྤང་མི་བྱ༔ རྡོ་རྗེ་རིགས་ཀྱི་སྡོམ་པ་ཡིན༔ རིན་ཆེན་རིགས་ཀྱི་དམ་ཚིག་ཏུ༔ སྦྱིན་པ་དུས་ནི་རྟག་ཏུ་བཏང༔ རིན་ཆེན་རིགས་ཀྱི་
སྡོམ་པ་ཡིན༔ པདྨ་རིགས་ཀྱི་དམ་ཚིག་ཏུ༔ ཐེག་པ་གསུམ་དང་ཆོས་རྣམས་བཤད༔ པདྨ་རིགས་ཀྱི་སྡོམ་པ་ཡིན༔ ལས་ཀྱི་རིགས་ཀྱི་དམ་ཚིག་ཏུ༔ འགྲོ་བའི་དོན་ལ་བརྩོན་པར་བྱ༔ ལས་ཀྱི་
རིགས་ཀྱི་སྡོམ་པ་ཡིན༔ ལན་གསུམ། དེ་དག་གིས་སྣོད་རུང་དུ་ལེགས་པར་བསྒྲུབས་ནས་ཡེ་ཤེས་པ་དབབ་པ་ལ་སྒོ་གསུམ་གྱི་གནད་བཅིང་། ཁྱད་པར་ཡིད་གཞན་དུ་མ་ཡེངས་པ་
དམ་ཚིག་ཡིན་པས་རྩེ་གཅིག་ཏུ་དམིགས་པ་འདི་ལྟར་སྒོམས་མཛོད། ས་ཕྱོགས་དག་པའི་ཞིང་ཁམས་འོག་མིན་པདྨ་འོད་ཀྱི་གཞལ་མེད་ཁང་ཆེན་པོར་གྱུར་པའི་དབུས་སུ་པདྨ་དང་ཟླ་བའི་

གདན་ལ་ཁྱེད་རང་རྣམས་སྐད་ཅིག་གིས་རིགས་འདུས་གུ་རུ་པདྨ་འབྱུང་གནས་དཀར་ལ་དམར་བའི་མདངས་ཅན་ཁྲོ་འཛུམ་གཟི་བརྗིད་དང་ལྡན་པ། ཕྱག་གཡས་གསེར་གྱི་རྡོ་རྗེ་ཐུགས་
ཀར་འཛིན་ཅིང་གཡོན་པས་མཉམ་གཞག་ཐོད་པ་ཚེ་བུམ་དང་ལྡན་པ་བསྣམས་པ། གྲུ་མོ་གཡོན་ན་ཁ་ཊྭཱྃ་ག་དང་བཅས་ཤིང་པད་ཞྭ་གསང་གོས་བོད་ཀ་ཆོས་གོས་བེར་ཕྱམས་བཀླུབས་པ།
ཞབས་ཕྱེད་སྐྱིལ་རྒྱལ་པོ་རོལ་པའི་སྟབས་ཀྱིས་བཞུགས་པའི་པང་དུ་ཡུམ་ཡེ་ཤེས་མཚོ་རྒྱལ་དཀར་མོ་གཅེར་བུ་རུས་རྒྱན་ཅན་གྲི་ཐོད་བསྣམས་པས་འཁྱུད་ཅིང་། འཇའ་ཟེར་འོད་ཕུང་
མཐའ་མི་མངོན་པར་འཚེར་བའི་ཡབ་ཀྱི་སྙིང་མཆོང་གུར་སྨུག་པོའི་དབུས་སུ་བླ་མ་ཧེ་རུ་ཀ་ཡབ་ཡུམ་རྒྱན་ཆ་ལུགས་ཡོངས་སུ་རྫོགས་པ། དེའི་སྙིང་ཁར་གཡུང་དྲུང་རིས་དམར་པོའི་
དབུས་སུ་ཧཱུྃ་དང་བྃ་གྱིས་མཚན་པ། ཡན་ལག་བཞི་ལ་ཧ་རི་ནི་ས་བཞི་འོག་ཏུ་ཡཾ་ལས་རླུང་གཡོས་པས་གཡུང་དྲུང་གཡོན་དུ་དྲག་ཏུ་འཁོར་བ་ལ་ཤེས་པ་རྩེ་གཅིག་ཏུ་གཏོད་ལ་རླུང་ཁ་

༄༅། །སྦྱོར་དུ་འཛིན་པར་ཞུ། བླ་མ་དང་དཀྱིལ་འཁོར་པའི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་པས་བདེ་གཤེགས་ཀུན་འདུས་ཨོ་རྒྱན་རིན་པོ་ཆེ་ལ་རྩ་གསུམ་མཁའ་
འགྲོ་འབུམ་གྱིས་བསྐོར་བ་སྔགས་སྒྲ་དི་རི་རི་ཁ་བ་བབས་པ་ལྟར་ན། སྤྱི་བོ་ནས་སྙིང་གི་དབུས་སུ་ཐིམ་པར་མོས་ཤིག བུ་ཁྱོད་གནས་སྐབས་འདི་ཉིད་དུ༔ མ་ཡེངས་ཡེངས་ན་དམ་།
ཚིག་ཉམས༔ ཞེས་བརྗོད་ལ་བདུད་རྩི་ཁར་བཅུག་ལ༔ རྫས་མེར་བསྲེགས༔ རིག་པ་གཟེངས་བསྟོད༔ རོལ་མོའི་སྒྲ་དང་བཅས་ཏེ་བྱིན་འབེབས་པ་ནི༔ ཧཱུྃ་ཧཱུྃ་ཧཱུྃ༔ བཞེངས་ཤིག་པདྨ་འབྱུང་གནས་མཁའ་འགྲོའི་ཚོགས༔ དགོངས་
ཤིག་ཕྱོགས་བཅུའི་དུས་གསུམ་སངས་རྒྱས་རྣམས༔ རྗེ་བཙུན་ཆེན་པོ་པདྨ་ཐོད་ཕྲེང་རྩལ༔ རིག་འཛིན་མཁའ་འགྲོའི་གནས་ནས་གཤེགས་སུ་གསོལ༔ ཞེས་བརྗོད་རྩ་སྔགས་དང་བཅས་པས་བསྟིམ་ཞིང་། དེ་
ནས་རྡོ་རྗེ་སྤྱི་བོར་བཞག་སྟེ། ཛཿཧཱུྃ་བྃ་ཧོཿ ཏིཥྛ་བཛྲ༔ ཞེས་བརྟན་པར་བྱ། སྔར་བྱིན་པའི་མེ་ཏོག་དེ་ཉིད་ལྷ་དང་བླ་མ་དབྱེར་མེད་པ་ལ་འབུལ་བའི་མོས་པས་བླ་མའི་ཐུགས་ཀར་འདོར་བཞིན་པས་

འདིའི་རྗེས་ཟློས་མཛོད། བདེ་གཤེགས་ཡོངས་རྫོགས་དཀྱིལ་འཁོར་འདིར༔ རང་རིག་སྣང་བའི་མེ་ཏོག་ཕུལ༔ སྔོན་ནས་ལས་འཕྲོ་གང་ཡོད་པའི༔ གང་ཡིན་ཕོ་བྲང་གནས་འདིར་ཕོབ༔
པུཥྤེ་པྲ་ཏིཙྪ་པཱུ་ཛ་ཧོཿ ཞེས་མེ་ཏོག་མགོར་བཞག་ལ། དེང་ནས་བུ་ཁྱོད་རྒྱལ་བའི་སྲས༔ བདེ་གཤེགས་ཡོངས་རྫོགས་ཐུགས་སྲོག་འཛིན༔ དབང་རྟགས་ཅོད་པན་པུ་རུ་རུ༔ འཁོར་འདས་རང་
གྲོལ་དབང་ཐོབ་ཤོག༔ པུཥྤེ་སིདྡྷི་ཨ་བྷི་ཥིཉྩ་སྟྭྃ༔ ཛཿཧཱུྃ་བྃ་ཧོཿས་བསྟིམ་ཞིང་། ཧཱུྃ༔ བུ་ཁྱོད་རྡོ་རྗེ་ཐོད་ཕྲེང་རྩལ༔ རིག་འཛིན་ང་དང་དབྱེར་མེད་འགྱུར༔ རིག་པ་ཡེ་ཤེས་མིག་ཕྱེས་པས༔ རང་བྱུང་
ཡེ་ཤེས་ངོ་ལ་ལྟོས༔ ཞེས་མིག་དར་སྡུད་དོ། །ཧེ་བཛྲ་པ་ཤྱ༔ ལྟོས་ཤིག་བདེ་གཤེགས་དཀྱིལ་འཁོར་ལྟོས༔ བལྟས་པས་མཐོང་བ་བདེ་བ་ཆེ༔ རང་བཞིན་མེད་པ་ཆོས་ཀྱི་དབྱིངས༔ འདུ་འབྲལ་
མེད་པ་རྟག་ཏུ་ཟུང༔ ས་མ་ཡ་ཨི་དན་ཏེ་ན་ར་ཀན༔ ཞེས་བརྗོད་ཅིང་བདུད་རྩི་བླུད་དོ། །དེ་ནས་དངོས་གཞིའི་རྩ་བ་བརྡའི་དབང་ལྔ་ཞུ་བའི་ཡོན་དུ་མཎྜལ་འབུལ་འཚལ། གསོལ་བ་འདེབས་

༄༅། །པ་འདིའི་རྗེས་ཟློས་མཛོད། ཀྱེེ༔ བླ་མ་རྡོ་རྗེ་འཛིན་པ་གང༔ འཁོར་བ་མཐའ་མེད་རྒྱ་མཚོ་རུ༔ བྱིང་བ་སྐྱབས་མེད་བདག་ལ་སྐྱབས༔ བདག་ལ་རེ་ས་གཞན་ན་མེད༔
མཆོག་གི་ཐུགས་རྗེའི་དབང་བསྐུར་སྩོལ༔ ཞེས་བརྗོད་དུ་གཞུག བུ་ཁྱོད་ལུས་སྲོངས་ལ་མ་ཡེངས་པར་གྱིས་ཤིག ཅེས་བསྒོ། བུམ་པ་ཐོགས་ལ། འདི་ལྟར་རིག་འཛིན་འདུས་པ་རྩ་བའི་རྒྱུད་ཀྱི་དགོངས་།
དོན་ཟླུམ་པོ་བཞི་ལ་བརྟེན་ནས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དང་ཐམས་ཅད་སྙིང་པོར་གྱུར་བ་དེ་ཉིད་སྒྲུབ་པར་བྱེད་པ་སྟེ། འདི་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་
རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲད་དེ་རིམ་པ་བཞིན་དབང་བཞི་ཡོངས་རྫོགས་དེ་ཁོ་ན་ཉིད་དང་བཅས་པའི་བདག་ཉིད་ཅན་དུ་བསྐུར་བ་ལ་རྣམ་པ་ཉི་ཤུས་བྱང་ཆུབ་
པ་ཞེས་བྱ་བ་ཡིན་པས། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་ཏུ་བཀྲ་ཤིས་པའི་རྣམ་

པ་དུ་མ་དང་ལྡན་པས་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲད་དེ་དབང་བསྐུར་བའི་མོས་པ་མཛོད། ཧཱུྃ༔ བུམ་པ་སྤྲོས་བྲལ་ཟླུམ་
 པོ་འདི༔ ཕྱི་ནང་སྣོད་བཅུད་ལྷུན་གྱིས་གྲུབ༔ སྐྱེ་མེད་བྱང་ཆུབ་སེམས་ཀྱི་ཆུས༔ རྣམ་རྟོག་མ་རིག་དྲི་མ་འཁྲུད༔ ཆོས་སྐུ་སྤྲོས་བྲལ་བདེ་ཆེན་ཆུས༔ གཟུང་འཛིན་འཁོར་བའི་བག་
ཆགས་འཁྲུད༔ རང་བྱུང་ཡེ་ཤེས་སེམས་ཉིད་ཆུས༔ དུག་ལྔ་རྣམ་རྟོག་དབྱིངས་སུ་འཁྲུད༔ ཉོན་མོངས་ལྔ་ཡི་བག་ཆགས་སྦྱངས༔ བུམ་དབང་ཤེས་རབ་ཡེ་ཤེས་ཀྱི༔ དབང་བཞི་མ་
ལུས་ཡོངས་རྫོགས་ཤོག༔ ཨོཾ་ཨཿཧཱུྃ་བཛྲ་གུ་རུ་དྷེ་བ་དྷཱ་ཀི་ནི་སརྦ་སིདྡྷི་ཕ་ལ་ཧཱུྃ་ཨཱཿ ཞེས་སྔགས་ལན་གསུམ་བརྗོད་པས་བུམ་པ་སྤྱི་བོར་བཞག་ཅིང་ཁྲུས་བྱས། མགྲིན་པར་བཞག་ཅིང་བུམ་ཆུ་སྦྱིན། སྙིང་གར་
བཞག་ཅིང་ཚིག་དོན་ངོ་སྤྲད་དེ་ཉམས་བསྐྱང་དུ་གཞུག དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པས་བུམ་དབང་། མགྲིན་པར་བཞག་སྟེ་བུམ་ཆུ་བླུད་པ་གསང་དབང་། སྙིང་གར་གཏད་ཅིང་ཚིག་དོན་ངོ༌

༄༅། །སྤྲད་པ་ནི། སེམས་ཉིད་སྤྲོས་པ་ཐམས་ཅད་དང་བྲལ་བ་མཚོན་པའི་བུམ་པ་ཟླུམ་པོ་སྐྱེ་མེད་རྟོགས་པ་དོན་དམ་མཚོན་བྱེད་ཆུས་བཀང་སྟེ་བསྐུར་བས། དུག་གསུམ་
བག་ཆགས་དང་བཅས་པ་དག་པ་ཤེས་པ་ནི་ཤེས་རབ་ཡེ་ཤེས་ཀྱི་དབང་། དེས་བདེ་གསལ་གྱི་ཉམས་སྐྱེས་པ་དེ་ཉིད་བསྐྱང་ཞིང་མི་རྟོག་པའི་ངང་དུ་བཞག་པ་ནི་དབང་བཞི་པ་ཚིག་གི་དབང་སྟེ་
བུམ་པ་ལ་བརྟེན་པའི་དབང་བཞི་ཡོངས་སུ་རྫོགས་པ་ཡིན་ནོ། །བདུད་རྩིའི་དབང་བསྐུར་བའི་སླད་དུ། གུ་རུ་པདྨ་འབྱུང་གནས་ཡབ་ཡུམ་སྙོམས་པར་ཞུགས་པའི་མཁའ་གསང་ནས་བྱུང་བའི་
ཀུནྡ་བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཀྱི་རྟེན་དུ་གྱུར་པ་ཐོད་པའི་བདུད་རྩི་དང་རོ་གཅིག་ཏུ་སྦྱར་ཏེ་གནས་གསུམ་དུ་བཞག་ཅིང་ཚིག་དོན་ངོ་སྤྲད་དེ་དབང་བསྐུར་བའི་མོས་པ་མཛོད།
ཧཱུྃ༔ ཐོད་པ་ཟླུམ་པོ་ཆོས་ཉིད་དབྱིངས་ཀྱི་ངང༔ འཆི་མེད་བདུད་རྩི་ཆང་གིས་རབ་ཏུ་བཀང༔ ཤ་ལྔ་བདུད་རྩི་རིགས་ལྔ་ཡེ་ཤེས་ལྔ༔ ཉོན་མོངས་བདུད་འཇོམས་རིགས་ལྔར་སྐུ་

ལྔར་བསྐྱེད༔ གཉིས་མེད་ངང་དུ་ཆོས་ཉིད་རོལ་པར་སྦྱངས༔ མ་བཅོས་རང་བྱུང་བདེ་ཆེན་བྱང་ཆུབ་སེམས༔ ཆོས་ཉིད་བདུད་རྩི་རྣམ་རྟོག་བདུད་ལས་རྒྱལ༔ དབང་བཞི་ཡེ་ཤེས་རྫོགས་
པའི་དབང་ཐོབ་ཤོག༔ ཅེས་རྩ་སྔགས་ལན་གསུམ་གོང་བཞིན་བྱ། དེ་ལྟར་བནྡྷ་སྤྱི་བོར་བཞག་པས་བུམ་དབང་མགྲིན་པར་བཞག་ཅིང་བདུད་རྩི་བླུད་པ་གསང་དབང་། སྙིང་གར་གཏད་ནས་ཚིག་
དོན་ངོ་སྤྲད་པ་ནི། སེམས་ཆོས་དབྱིངས་ཐིག་ལེ་ཉག་གཅིག་མཚོན་པའི་ཐོད་པ་ཟླུམ་པོའི་ནང་དུ། གཞི་ཉོན་མོངས་ལྔ་ངོ་བོ་ཤ་ལྔ་ཡེ་ཤེས་ལྔར་རང་རིག་པ་སྐུ་ལྔའི་བདག་ཉིད་འཆི་མེད་
ཀྱི་གོ་འཕང་བརྙེས་པས་མཚོན་པ་བདུད་རྩིས་བཀང་སྟེ་དབང་བསྐུར་བས་རྣམ་རྟོག་དག་པར་ཤེས་པ་ནི་ཤེས་རབ་ཡེ་ཤེས། དེས་བདེ་གསལ་མི་རྟོག་པའི་ཉམས་སྐྱེས་པ་ནི་ཚིག་གི་དབང་སྟེ་
ཐོད་པ་ལ་བརྟེན་པའི་དབང་བཞི་ཡོངས་སུ་རྫོགས་པ་ཡིན་ནོ།  །མེ་ལོང་གིས་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་

༄༅། རའི་ཐིག་ལེ་དང་བཅས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲད་དེ་དབང་བསྐུར་བའི་མོས་པ་མཛོད། ཧཱུྃ༔ མེ་ལོང་ཟླུམ་པོ་ཆོས་སྐུ་དྲི་མ་མེད༔ དག་ཅིང་
གསལ་ལ་རྙོག་པ་མེད་པར་དྭངས༔ གཟུགས་བརྙན་གསལ་ལ་ངོས་བཟུང་འཛིན་པ་བྲལ༔ སེམས་ཉིད་རྣམ་དག་གསལ་ལ་མ་འགགས་པ༔ གཟུང་འཛིན་མཚན་མའི་དངོས་པོ་མཐའ་
ལས་འདས༔ བྱང་ཆུབ་སེམས་ཀྱི་ཆོ་འཕྲུལ་ཅི་ཤར་ཡང༔ གསལ་སྟོང་མ་འགགས་དབྱིངས་ལ་གསལ་འགྲིབ་མེད༔ དབང་བཞི་ཡེ་ཤེས་རྫོགས་པའི་དབང་ཐོབ་ཤོག༔ ཅེས་རྩ་སྔགས་
བརྗོད་ལ་སྤྱི་བོར་བཞག །མེ་ལོང་སྤྱི་བོར་བཞག་པས་བུམ་དབང་། མགྲིན་པར་བཞག་ཅིང་རྩ་སྔགས་ཀྱི་གནང་བ་སྦྱིན་པ་གསང་དབང་སྟེ་སྔགས་འདིའི་རྗེས་ཟློས་མཛོད། སྔགས་ལན་གསུམ། སྙིང་
གར་གཏད་དེ་རིག་པ་གསལ་ལ་མ་འགགས་པར་ངོ་སྤྲད་པ་ནི་སེམས་ཉིད་ཆོས་སྐུ་དྲི་མེད་མཚོན་བྱེད་མེ་ལོང་གཡའ་དག་ཟླུམ་པོ་ལ་ཀུན་རྫོབ་སྒྱུ་མ་ལྟ་བུ་དང་། རྣམ་ཀུན་མཆོག་ལྡན་གྱི་

སྟོང་ཉིད་གཟུགས་བརྙན་ཅིར་ཡང་ཤར་བར་མཚོན་པའི་ཚོམ་བུ་སྔགས་བཅས་ཀྱིས་བརྒྱན་པས་དབང་བསྐུར་བས་གསལ་བ་ལ་སྟོང་པས་རྒྱས་ཐེབས་པར་ཤེས་པ་ཤེས་རབ་ཡེ་ཤེས་ཀྱི་དབང་།
དེའི་དོན་རྗེས་སུ་རྟོག་པ་བཞི་པ་ཚིག་གི་དབང་སྟེ་མེ་ལོང་ལ་བརྟེན་པའི་དབང་བཞི་ཡོངས་སུ་རྫོགས་པ་ཡིན་ནོ། །གཏོར་མས་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷཉྫ་ཡངས་པར།
གཏོར་མའི་ངོ་བོ་རིག་པ་ཡེ་ཤེས་ལྔ་ལས་གུ་རུ་རྩ་བ་གསུམ་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང་ཚིག་ངོ་སྤྲད་དེ་དབང་བསྐུར་བའི་མོས་པ་མཛོད། 
ཧྲཱིཿ གཏོར་སྣོད་བྷནྡྷ་གཞལ་ཡས་ཆོས་ཀྱི་དབྱིངས༔ གཏོར་མ་འདོད་ཡོན་ལྔ་ལྡན་ཡེ་ཤེས་ལྔ༔ གུ་རུའི་སྐུ་མཆོག་བདེ་ཆེན་འདུ་འབྲལ་མེད༔ རྣམ་དག་བདུད་རྩི་བླ་མེད་མཆོད་པའི་རྫས༔
གཉིས་མེད་དབྱིངས་སུ་དམ་ཚིག་གཉན་པོར་བསྲེ༔ མ་མོ་མཁའ་འགྲོ་དབང་དུ་སྡུད་པ་དང༔ ཕྲིན་ལས་རྣམ་བཞིས་འགྲོ་བ་འདུལ་སླད་དུ༔ སྤྲུལ་པ་མང་པོ་ལས་ལ་འགྱེད་པའི་ཕྱིར༔

༄༅། །དབང་བཞི་ཡེ་ཤེས་རྫོགས་པའི་དབང་ཐོབ་ཤོག༔ ཅེས་སྤྱི་བོར་བཞག་ལ་རྩ་སྔགས་ཀྱི་ཤམ་བུར། གུ་རུ་དྷེ་བ་ཌཱི་ཀི་ཛོ་ཀི་ནི་ཀཱ་ཡ་ཝཱཀ་ཙིཏྟ་ཨ་བྷི་ཥིཉྩ་ཨོཾ་ཨཿཧཱུྃ་ཧཱིཿ ལན་གསུམ་བརྗོད་ལ་མགྲིན་པར་
བཞག་ཅིང་གཏོར་ཟན་སྦྱིན། སྙིང་གར་གཏད་ལ། དེ་ལྟར་གཏོར་མ་སྤྱི་བོར་གཞག་པས་བུམ་དབང་། མགྲིན་པར་གཏད་ནས་གཏོར་ཟན་མྱོང་བ་གསང་དབང་། སྙིང་གར་གཏད་དེ་ཚིག་དོན་ངོ་སྤྲད་
པ་ནི། དབྱིངས་སྟོང་པ་ཉིད་མཚོན་པའི་གཏོར་སྣོད་དུ། རིག་པ་ཡེ་ཤེས་ལྔ་མཚོན་པའི་གཏོར་ཆེན་རྩ་བ་གསུམ་གྱི་རྣམ་པ། དམ་རྫས་བདུད་རྩིའི་རང་བཞིན། འདོད་ཡོན་སྣ་ཚོགས་
པའི་སྤྲིན་ཕུང་འཕྲོ་བའི་དབང་བསྐུར་བས། དབྱིངས་རིག་ཟུང་དུ་འཇུག་པའི་ཕྱག་རྒྱ་གཉན་པོའི་གཟི་བྱིན་གྱིས་མ་མོ་མཁའ་འགྲོ་རྣམས་དབང་དུ་སྡུད་ཅིང་ལྷན་སྐྱེས་ཀྱི་ཡེ་ཤེས་མཚོན་པར་ཤེས་
པ་ཤེས་རབ་ཡེ་ཤེས་ཀྱི་དབང་། དེའི་དོན་རྗེས་སུ་རྟོགས་པ་བཞི་པ་ཚིག་གི་དབང་སྟེ་གཏོར་མ་ལ་བརྟེན་པའི་དབང་བཞི་ཡོངས་སུ་རྫོགས་པ་ཡིན་ནོ། །གུ་རུའི་སྐུ་འབག་གི་དབང་བསྐུར་

བའི་སླད་དུ། སྐུ་གཟུགས་འདི་ཉིད་ཆོས་དབྱིངས་སྐྱེ་བ་མེད་པའི་ངང་ལས་རང་ཤར་བའི་ལོངས་སྤྱོད་རྫོགས་སྐུ་རྩ་གསུམ་ཀུན་འདུས་ཨོ་རྒྱན་སྣང་སྲིད་ཟིལ་གནོན་རྩལ་གང་འདུལ་སྤྲུལ་པའི་
སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུ་དངོས་སུ་གསལ་བ་ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་གླུས་ཐུགས་དམ་བསྐུལ་ཏེ་ཚིག་དོན་ངོ་སྤྲད་ནས་དབང་བསྐུར་
བའི་མོས་པ་མཛོད། ཨ༔ ཆོས་སྐུ་སྐྱེ་མེད་ངང་ལས་མ་གཡོས་ཀྱང༔ ལོངས་སྐུ་གསལ་ལ་མ་འདྲེས་ཡབ་ཡུམ་སྐུ༔ སྤྲུལ་སྐུ་སྣ་ཚོགས་ཐབས་ཀྱིས་སེམས་ཅན་འདུལ༔ སྐུ་གསུམ་
ངང་གིས་མཉམ་ཉིད་མ་འདྲེས་གསལ༔ སྔོན་ཚེ་པདྨ་ཁྱེད་དང་སྨོན་ལམ་གཅིག༔ ད་ལྟ་བདག་དང་སློབ་མའི་སྟངས་ཟུང་ཞིག༔ སྲོག་གི་ཕྱིར་ཡང་མི་གཏོང་བསྒྲུབ་ལགས་ན༔ ཡེ་ཤེས་
དབང་ཆེན་རབ་འབྱམས་བསྐུར་དུ་གསོལ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛསིདྡྷི་ཕ་ལ་ཧཱུྃ་ཨཱཿ ཞེས་ལན་གསུམ་བརྗོད་ཅིང་རིམ་བར་བསྐུར་ལ། དེ་ལྟར་སྐུ་འབག་སྤྱི་བོར་

༄༅། །བཞག་པས་བུམ་དབང་། མགྲིན་པར་བཞག་སྟེ་གསང་མཚན་བཏགས་པ་གསང་དབང་སྟེ། ཁྱེད་རྣམས་ཀྱི་གསང་བའི་མཚན་ནི་རིགས་འདུས་གུ་རུ་ཐོད་ཕྲེང་རྩལ་
ཅེས་བྱ་བ་ཡིན་ནོ།། སྙིང་གར་བཞག་སྟེ་བླ་མ་དང་རང་སེམས་དབྱེར་མེད་དུ་ངོ་སྤྲད་པ་ནི། སེམས་ཉིད་བསམ་གྱིས་མི་ཁྱབ་པའི་ཡེ་ཤེས་སྟོང་གསལ་རང་རིག་འདུས་མ་བྱས་པ་གདོད་མ་
ནས་བླ་མ་སྐུ་བཞིའི་ངོ་བོར་བཞུགས་པ་མཚོན་པར་བྱེད་པ་གུ་རུའི་སྐུ་འབག་གིས་དབང་བསྐུར་བས། རང་རིག་གི་ངོ་བོ་སྒྲིབ་གཉིས་ཀྱི་འཆིང་བས་ཡེ་ནས་གོས་མ་མྱོང་བ་མཚོན་བྱ་དོན་
གྱི་ཀུན་བཟང་པདྨ་འབྱུང་གནས་དང་རོ་གཅིག་ཏུ་བཞུགས་ཀྱང་། རྣ་འབྱུར་གློ་བུར་བའི་དྲི་མ་སྦྱང་བའི་ཕྱིར་མཚོན་བྱེད་བརྡ་ཡི་བླ་མ་བདག་དང་སློབ་མའི་རྒྱུད་བྱིན་གྱིས་བརླབས་པར་ཤེས་
པ་ཤེས་རབ་ཡེ་ཤེས་ཀྱི་དབང་། དེས་བདེ་གསལ་མི་རྟོག་པའི་ཉམས་མྱོང་སྐྱེས་པ་དེ་ཉིད་སྐྱོང་ཞིང་ངོས་བཟུང་དང་བྲལ་བའི་ཀ་དག་གི་དགོངས་པ་རྟོགས་པ་ནི་བཞི་པ་ཚིག་དབང་རིན་པོ་

ཆེ་སྟེ། སྐུ་འབག་ལ་བརྟེན་པའི་དབང་བཞི་ཡོངས་སུ་རྫོགས་པ་ཡིན་ནོ། །དེ་ལྟར་རྩ་བའི་དབང་ལྔ་རྣམ་པ་བཞི་བཞིར་དབྱེ་བས་རྣམ་པ་ཉི་ཤུས་བྱང་ཆུབ་པའི་དབང་ཞེས་བྱ་བ། བླ་མའི་དབང་
ཆེན་རབ་འབྱམས་ཆིག་རྫོགས་སུ་བསྐུར་བས་དབང་བཞིའི་མངོན་པར་རྟོགས་པའི་བྱིན་རླབས་ཐོད་རྒལ་དུ་ཐོབ་པར་འགྱུར་པ་ཡིན་ནོ། །གསུམ་པ་རྗེས་རིམ་ནི། དེ་ལྟར་བསྙེན་སྒྲུབ་རྣམ་པ་གསུམ་གྱི་།
རྩ་བའི་སྨིན་བྱེད་ལེགས་པར་གྲུབ་པ་ཡིན་པས་གུ་རུའི་སྐུ་གསུང་ཐུགས་ཀྱི་དམ་ཚིག་ཁྱད་པར་བ་སྤྱིར་གྲགས་པ་རྣམས་དང་། བྱེ་བྲག་མི་འབྲལ་བའི་དམ་ཚིག་རྡོ་རྗེ་དྲིལ་བུ་ཁ་ཊྭཱྃ་ག་ཐོད་པ་ཌཱ་མ་རུ་
དང་ཕྲེང་བ་རུས་པའི་རྒྱན་དྲུག་འཆང་ཞིང་རྩ་སྦྱང་རླུང་བཟུང་ཐིག་ལེ་སྟོང་གསལ་གྱི་དོན་བསྒོམ་ཞིང་གསང་བའི་ཕྱག་རྒྱ་ལ་གནད་དུ་བསྣུན་པ་སོགས་རིམ་པ་གཉིས་ཀྱི་གྲོགས་བརྟུལ་ཞུགས་ཆེན་
པོ་ལ་སློབ་ཅིང་བསྒྲུབ་པར་བགྱིའོ་སྙམ་པའི་ཡིད་ཀྱིས་འདིའི་རྗེས་ཟློས་མཛོད། གཙོ་བོས་ཇི་ལྟར་སོགས་དབང་གི་རྗེས་བསྡུ་རྣམས་སྤྱི་ལྟར་གྲུབ་ནས། དཀྱིལ་འཁོར་རྗེས་རིམ་ཚོགས་མཆོད་འབུལ་བ་ནས་ཤིས་པ་

༄༅། །བརྗོད་པའི་བར་ཕྲིན་ལས་ལྟར་བྱའོ། །རྒྱལ་སྲས་བློ་གྲོས་ཕ་མཐའ་ཡས། བྱང་ཆུབ་སྤྱོད་ཞུགས་ལོ་ཙཱ་ཆེའི། །ཐུགས་ཐིག་རྩ་བའི་སྨིན་བྱེད་འདི། །བསྐུར་ཐོབ་བྱེད་པའི་སྙིང་བོའོ། །ལམ་འབྲིང་བོ་བསྙེན་སྒྲུབ་རྣམ་གསུམ་གྱི་རྩ་བའི་དབང་གི་ལེ་ཚན་ནོ།། །།

༄༅། །བདྨའི་ཞལ་གདམས་གྲོལ་ཏིག་དགོངས་པ་རང་གྲོལ་ལས། ལམ་བསྡུས་པའི་སྨིན་བྱེད་རིགས་བསྡུས་བརྡ་དབང་ལྔ་བའི་ཡི་གེ་
བདེ་ཆེན་རབ་ཏུ་རྒྱས་བ་ཞེས་བྱ་བ།

༄༅། །མ་ཧཱ་གུ་རུ་བདེ་བ་ཆེན་པོ་ལ་ཕྱག་འཚལ་ལོ། །སྲིད་ཞིའི་དངོས་ཀུན་བདེ་བ་ཆེན་པོར་སྦྱོར། །པདྨ་སྐྱེ་འཆི་གཉིས་སྤངས་ལ་བཏུད་ནས། །དེ་སྒྲུབ་ཡང་སྙིང་སྐུ་གསུམ་རིགས་
བསྡུས་ཀྱི། །སྨིན་བྱེན་བརྡ་ཡི་དབང་ལྔ་འདིར་གསལ་བྱ། །དེ་ལ་གསུམ། སྦྱོར་བ་བཤམ་བཀོད་ནི། མཎྜལ་ཚོམ་བུ་གཅིག་པའི་སྟེང་དུ་མཉྫི་ལ་བུམ་པ་བཅུད་ལྡན་རིགས་ལྔའི་དབུ་རྒྱན་གྱིས་ཁ་བརྒྱན་དེའི་སྟེང་དུ་ཐོད་པའི་བདུད་རྩི་དང་མེ་ལོང་སིནྡྷུ་རའི་ཐིག་ལེ་ཅན་སྐུ་
འབག་རྣམས་བརྩེགས་མར་བཀོད། མདུན་རྒྱབ་གང་བདེར་བླ་གཏོར་དམར་ཟླུམ་སྤྱི་མཚུངས་བད་འདབ་བརྒྱད་ཀྱིས་བསྐོར་བའི་རྩེར་ཀ་པཱ་ལ་བདུད་རྩིས་གང་བས་མཚན་པ་སོགས་རྒྱན་སྤྲོས་ཅན་གྱི་གཡས་གཡོན་མདུན་དུ་སྨན་རཀ་ཉེར་སྤྱོད། ལས་བུམ། གཏོར་ཚོགས་ཀྱི་ཡོ་བྱད་ཐམས་ཅད་
ཚོགས་པར་བྱའོ། །གཉིས་པ་དངོས་གཞིའི་ཐོག་མར་དབང་དོན་སྒྲུབ་པའི་ཕྲིན་ལས་བདེ་ཆེན་སྙིང་པོ་ལྟར་སྐྱབས་འགྲོ་ནས། བཟླས་བ་གསོལ་འདེབས་ཀྱི་བར་བདག་མདུན་དབྱེར་མེད་དུ་བསྒྲུབས། དབང་རྫས་རྣམས་ལའང་སློབ་དཔོན་ཉིད་རྟོགས་པའི་ན་ཚོད་དང་བསྟུན་པའི་བྱིན་རླབས་ཏིང་འཛིན་གྱིས་
ཁྱབ་པར་བྱ། ལས་བུམ་འཁྱིལ་བའི་བསྐྱེད་བཟླས་ལྟ་བུས་བྱིན་བརླབ། གཏེར་སྲུང་ལ་གཏོར་མ་འབུལ་ཞིང་བདག་ཉིད་འཇུག་པའི་ཚུལ་ཇི་ལྟར་རིགས་པ་བྱས་ལ། དབང་བསྐུར་བའི་ཐོག་མར་སློབ་མ་ལ་ཁྲུས་དང་། བགེགས་བསྐྲད་སྲུང་འཁོར་ལས་བྱང་ལྟར་ག སེམས་བསྐྱེད་གསལ་བཏབ་ནས།

༄༅། །འདིར་གདོད་མའི་མགོན་པོ་ཀུན་བཟང་འོད་མི་འགྱུར་བ་ཉིད་རྡོ་རྗེ་སློབ་དཔོན་གྱི་རྣམ་པར་བཞེངས་པ་བདེ་བ་ཆེན་པོ་པདྨ་སཾ་བྷ་བའི་ཐུགས་བཅུད། གྲོལ་ཐིག་དགོངས་པ་རང་གྲོལ་
གྱི་ཆོས་སྡེའི་སྙིང་པོ་ལམ་ཟབ་བླ་མའི་སྒྲུབ་ཐབས་རིམ་གཉིས་ཐམས་ཅད་ཀྱི་ཡང་བཅུད་ཡི་གེ་མེད་པའི་ཆོས་སྡེ། སྐུ་གསུམ་རིགས་བསྡུས་པདྨ་གུ་རུའི་ཕྲིན་ལས་དང་འབྲེལ་བའི་སྨིན་བྱེད་ཟབ་མོ་
རིགས་བསྡུས་བརྡ་དབང་ལྔ་པ་བསྒྲུབ་པར་བགྱི་བ་སོགས་ཀྱིས་མཚམས་སྦྱར་ནས་མཎྜལ་འབུལ་དུ་གཞུག རང་སྣང་ཡེ་ཤེས་ཀྱི་དཀྱིལ་འཁོར་ལ་མཐོང་བ་སྒྲིབ་པའི་བརྡར་གདོང་གཡོགས་འཆིང་བར་ཞུ། ཨོཾ་བཛྲ་
ཙགྲུབྷནྡྷ་བ་ར་མཎཱ་ཡེ་སྭཱ་ཧཱ། ཞེས་མིག་དར་སྦྱིན། ཐལ་མོ་མེ་ཏོག་དང་བཅས་ཏེ་འདིའི་རྗེས་ཟློས་མཛོད། སྐྱེ་རྒ་འཆི་བ་ན་དགྲ་ཡི༔ སྲིད་པའི་རྒྱ་མཚོ་འཇིགས་རུང་བ༔མི་བཟད་སྡུག་བསྔལ་ཆེན་པོ་
ལས༔ བདག་ཀྱང་ཡོངས་སུ་བསྒྲལ་བར་མཛོད༔ ལན་གསུམ། སྐུ་གསུམ་རིགས་འདུས་གུ་རུ་བདེ་བ་ཆེན་པོ་དཀོན་མཆོག་རྩ་གསུམ་རྒྱ་མཚོའི་སྤྱི་དཔལ་ཆེན་པོར་བཞུགས་པའི་སྤྱན་སྔར། ཐེག་ཆེན་

བྱང་ཆུབ་མཆོག་གི་བསམ་སྦྱོར་དང་ལྡན་པས་སྐྱབས་སུ་འགྲོ་ཞིང་སེམས་བསྐྱེད་པ་འདིའི་རྗེས་ཟློས་མཛོད། བདག་དང་ཁམས་གསུམ་མ་ལུས་པ༔རེ་ལྟོས་སྐྱབས་གྱུར་གཞན་ན་མེདཿ སྐུ་
གསུམ་དབྱེར་མེད་གུ་རུ་རྗེ༔ གུས་པས་ཕྱག་འཚལ་སྐྱབས་སུ་མཆི༔ སེམས་ཅན་སངས་རྒྱས་ཐོབ་བྱའི་ཕྱིརཿ སྨོན་འཇུག་སེམས་ནི་བསྐྱེད་པར་བགྱི༔ ལས་དང་ཉོན་མོངས་ལས་གྲོལ་ཞིང།
རིག་འཛིན་བླ་མའི་དབང་ཐོབ་ཤོག༔ ལན་གསུམ། ཚོགས་བསགས་ཡན་ལག་བཅུ་པ་འདིའི་རྗེས་ཟློས༔ ཧོ༔ རྣམ་དག་མཉམ་པའི་ངང་ཉིད་ལས༔ བླ་མ་ཡེ་ཤེས་ལྷ་ཚོགས་གཤེགས༔ ཉི་ཟླ་པདྨའི་གདན་ལ་༔
བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐོར༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་སྐུ་གསུམ་འཆང་ཐོབ་ཤོག༔ ལན་གསུམ།
དབང་གི་གཞི་འགོད་པ་ཡེ་ཤེས་པ་དབབ་པར་བགྱི་བ་ཡིན་པས་སྒོ་གསུམ་གྱི་གནད་གཅིག་ཏུ་དྲིལ་ལ་དམིགས་པ་འདི་ལྟར་དུ་སྒོམས་ཤིག ལས་བུམ་ཆུས་བསང་། སྭ་བྷཱ་བས་སྦྱང་། སྟོང་གསལ་གྱི་རང་

༄༅། །མདངས་སྣ་ཚོགས་པདྨ་ཉི་ཟླའི་གདན་ལ་ཁྱེད་རང་རྣམས་ཀྱི་སེམས་ཉིད་ཧྲཱིཿདཀར་པོ་ཡོངས་སུ་གྱུར་པ་ལས། སྐུ་གསུམ་རིགས་འདུས་པདྨ་འབྱུང་གནས་སྐུ་མདོག་དཀར་དམར་
བཞད་པའི་མདངས་ལྡན། ཕྱག་གཉིས་མཉམ་པར་བཞག་པའི་སྟེང་ན། མཚན་དང་ལྡན་པའི་ཀ་པཱ་ལ་བདུད་རྩིས་གང་བ་བསྣམས་པ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པ། སྐུ་ལ་ཕོད་ཆེན་
མཐིང་ཀ་དང་། དར་དམར་སེར་གྱི་ཆོས་གོས་ཀྱི་སྟེང་ན་བེར་གསོལ་ཞིང་། དབུ་ལ་པད་ཞྭ་ལྷུབས་ཆེན་གྱིས་མཛེས་པ། སྙན་རྒྱན་མགུལ་རྒྱན་ཕྱག་གི་གདུ་བུ་སོགས་རིན་པོ་ཆེའི་རྒྱན་དུ་མས་
སྨྲས་པ། འཇའ་འོད་འཁྱིལ་བའི་གུར་ཁང་གི་དབུས་ན་བཞུགས་པའི་ཐུགས་མཆོང་གུར་སྨུག་པོའི་དབུས་སུ་རིགས་འདུས་ཧེ་རུ་ཀ་ཡབ་ཡུམ་སྙོམས་འཇུག་འཁྲིལ་ལྡེམ་རྣམ་འགྱུར་ཡོངས་སུ་རྫོགས་
པ༑ གནས་གསུམ་དུ་ཨོཾ་ཨཱཿཧཱུྃ་གསུམ་གྱིས་མཚན་པ་ལས་འོད་ཟེར་ཕྱོགས་བཅུར་འཕྲོས་པས། ཀུན་བཟང་རྒྱལ་བ་རིགས་ལྔ། དགའ་རབ། འཇམ་དཔལ། ཤྲཱིསིཾ་ཧ། ཛྙཱན་སཱུ་ཏྲ། བི་མ་ལ་མི་ཏྲ། ཡི་

དམ་བདེ་གཤེགས་ཀུན་འདུས། མཁའ་འགྲོ་ཆོས་སྐྱོང་སྐྱབས་གྱུར་རེ་ལྟོས་ཀྱི་ཚོགས་དང་བཅས་པ་རྣམས། དྭངས་མ་འོད་ཀྱི་ཕུང་པོའི་རྣམ་པས་སྤྱན་དྲངས། ཁྱེད་རང་རྣམས་ཀྱི་སྒོ་གསུམ་ལ་སིབ་
སིབ་ཐིམ་པའི་མོས་པ་རྩེ་གཅིག་ཏུ་མཛོད་ཅིག ཧཱུྃ༔ བཞེངས་ཤིག་པདྨ་སོགས་བློ་ཀ་གཅིག་གི་མཐར། ཨོཾ་ཿཨཱཧཱུྃ་པདྨ་གུ་རུ་བཛྲ་ས་མ་ཡ༔ དྷརྨ་ཀཱ་ཡ༔སཾ་བྷོ་ཀཱ་ཡ༔ ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཞེས་རྩ་སྔགས་
བརྗོད། སྤོས་རོལ་བཅས་བྱིན་དབ། ཡེ་ཤེས་བ་བཏན་བར་གྱུར་ཅིག རྒྱ་གྲམ་མགོ་བོར་བཞག་ལ། ཏིཥྛ་བཛྲ། མིག་དར་བསལ་ལ། བཛྲ་པྲ་བེ་ཤ་ཡ་ཕཊ༔ ཅེས་བརྗོད། དངོས་གཞིའི་དབང་བསྐུར་ཞུ་བའི་སླད་དུ་གསོལ་བ་འདེབས་པ་འདིའི་
རྗེས་ཟློས། བྱང་ཆུབ་རྡོ་རྗེས་སངས་རྒྱས་ལ༔ ཇི་ལྟར་མཆོག་ཆེན་བསྩལ་བ་ལྟར༔ བདག་ཀྱང་བསྐྱབ་པའི་དོན་གྱི་ཕྱིར༔ སྐུ་གསུམ་རྡོ་རྗེ་དེང་བདག་སྩོལ༔ ལན་གསུམ། ནམ་མཁའ་གང་བར་
སད་པའི་སངས་རྒྱས་སྲས་དང་བཅབ་པ་སློབ་དཔོན་དང་ལྷན་ཅིག་པས་ཡེ་ཤེས་རོལ་པའི་བཀོད་པ་ངོ་མཚར་བ་དུ་མ་དང་བཅས་ཏེ་བརྡ་རྟགས་མཚན་མ་རྫས་ཀྱི་དབང་རྣམས་རིམ་པར་བསྐུར་བས།

༄༅། །བློའི་ཡུལ་དུ་སྣང་བའི་དཔེ་འདི་རྣམས་ཀྱིས་མཚོན་ནས་བློ་འདས་དགོངས་པ་རྟོགས་དགོས་པ་ཡིན་པས། ཐོག་མར་བརྡ་བུམ་པ་རྒྱན་དང་བཅས་པས་མཚོན་ནས། དོན་སྣོད་བཅུད་
དག་པ་རབ་འབྱམས་ལྷའི་འཁོར་ལོར་རྟོགས་པར་གྱིས་ཤིག བུམ་པ་ཐོགས་པ། ཀྱེ༔ དཔལ་ཆེན་པདྨ་ཐོད་ཕྲེང་རྩལ༔ ནམ་མཁར་བཞུགས་པའི་ལྷ་ཚོགས་རྣམས༔ མགྲིན་གཅིག་དབྱངས་གཅིག་།
ཉིད་དུ་ཡང༔ མཉམ་ཉིད་ཆོས་སྐུའི་ངང་ཉིད་ལས༔ སྣོད་བཅུད་རབ་འབྱམས་ལྷ་ཡི་དབང༔ སྐུ་ལྔ་ཡེ་ཤེས་བུམ་དབང་བསྐུར༔ བུམ་པ་སྤྱི་བོར་བཞག་ལ་བུམ་ཆུ་སྦྱིན། དབུ་རྒྱན་མགོར་བཞག་སྟེ།
ཨོཾ་ཧཱུྃ་སྭཱ་ཧྲཱིཿཨཱཿ ལཱྃ་མཱྃ་པཱྃ་ཏཱྃ་ཨཱྃཿ ཀ་ལཱ་ཤ་ཀ་ཨ་བྷི་ཥིཉྩ་ཧཱུྃ༔ ཁྱེད་རྣམས་མངོན་པར་བྱང་ཆུབ་པའི་རྡོ་རྗེའི་མཚན་གྱི་ས་བོན་ནི། དཔལ་རྡོ་རྗེ་བདེ་བ་ཆེན་པོ་ཞེས་བྱ་བའོ། །དེ་ལྟར་དབང་
བསྐུར་བས་རིགས་ཀྱི་བདག་པོ་བླ་མ་རྡོ་རྗེ་འཆང་གིས་དབུར་བརྒྱན་པར་གྱུར། གཏོར་མ་ཐོགས་ལ། བརྡ་བླ་མའི་གཏོར་ཆེན་གྱིས་མཚོན་ནས་དོན་གཟུགས་སུ་སྣང་བ་ཐམས་ཅད་རིགས་འདུས་གུ་རུ་

བདེ་བ་ཆེན་པོའི་རང་བཞིན་དུ་རྟོགས་པར་གྱིས་ཤིག ཨོཾ༔ གང་སྣང་རིགས་བསྡུས་གུ་རུའི་སྐུ༔ བཅོས་བསླད་བྲལ་བའི་རིག་པ་དངོས༔ གཟུགས་སྣང་ཐམས་ཅད་རིགས་བསྡུས་ཉིད༔ གཏོར་མ་
ཡེ་ཤེས་དབང་ཐོབ་ཤོག༔ ཨོཾ་ཨཱཿཧཱུྃ་པདྨ་གུ་རུ་བཛྲ་ས་མ་ཡ་ཛ༔ དྷརྨ་ཀཱ་ཡ་སཾ་བྷོ་ཀཱ་ཡ་ནིརྨ་ཀཱ་ཡ་ཙིཏྟ་སིདྡྷི་ཕ་ལ་ཧཱུྃ༔ ཀཱ་ཡ་ཨ་བྷི་ཥིཉྩ་ཨོཾ་ཨོཾ་ཨོཾ༔ ཐོད་ཆང་ཐོགས་ལ། བརྡ་ཐོད་པའི་བདུད་རྩིས་
མཚོན་ནས། དོན་སྒྲ་ཚིག་བརྗོད་པ་ཐམས་ཅད་གྲག་སྟོང་རྡོ་རྗེའི་རང་སྒྲར་རྟོགས་པར་གྱིས་ཤིག ཧཱུྃ༔ སྒྲ་ཚིག་བརྗོད་པ་ཧཱུཾ་གི་སྒྲ༔ རང་བཞིན་གྲག་སྟོང་ངང་དུ་ལྟོས༔ བཟང་ངན་རིས་མེད་
ཡེ་སྟོང་ཡིན༔ ཉམས་མྱོང་བདུད་རྩིའི་དབང་ཐོབ་ཤོག༔ རྩ་སྔགས་མཐར། ཝཱ་ཀ་ཨ་བྷ་ཥིཉྩ་ཨཱཿཨཱཿཨཱཿ མེ་ལོང་ཐོགས་ལ། བརྡ་སིནྡྷུ་རའི་མེ་ལོང་གིས་མཚོན་ནས། དོན་རྟོག་ཚོགས་ཐམས་ཅད་བློ་འདས་
རིག་སྟོང་ཟང་ཐལ་ཀ་དག་གི་ཡེ་ཤེས་སུ་རྟོགས་པར་གྱིས་ཤིག ཧཱུྃ༔ འགྲོ་འོང་བྲལ་བ་གུ་རུའི་ཐུགས༔ གང་ཤར་ཝལ་པོ་རྗེས་མེད་ཡིན༔ བློ་འདས་ཟང་ཐལ་ཆེན་པོའི་ངང༔ རྡོར་སེམས་

༄༅། །མེ་ལོང་དབང་ཐོབ་ཤོག༔ རྩ་སྔགས་མཐར། ཙིཏྟ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ ཐིག་ལེ་སྙིང་གར་བཀོད། སྐུ་འབག་ཐོགས་ལ་བརྡ་གུ་རུའི་སྐུ་འབག་གིས་མཚོན་ནས། དོན་སྣང་སྟོང་ཟུང་འཇུག་དབྱིངས་
རིག་འདུ་འབྲལ་མེད་པའི་དགོངས་པ་ལ་གནས་པར་མཛོད་ཅིག ཧོ༔ སྣང་སྲིད་ཡེ་ནས་ཀ་ནས་དག༔ སྣང་བའི་དུས་ནས་སྐྱོན་དང་བྲལ༔ སྟོང་པའི་དུས་ནས་ལྷུན་གྱིས་གྲུབ༔ དབྱིངས་།
རིག་གཉིས་སུ་མེད་པའི་དོན༔ སྐུ་གསུང་རིགས་འདུས་དབང་ཐོབ་ཤོག༔ རྩ་སྔགས་མཐར། སརྦ་སིདྡྷི་ཨ་བྷི་ཥིཉྩ་ཧྲཱིཿཧྲཱིཿཧྲཱིཿ མཐའ་རྟེན་བཟླས་པའི་ལུང་སྦྱིན་པའི་སླད་དུ། སློབ་དཔོན་དང་དཀྱིལ་
འཁོར་གྱི་གཙོ་བོ་གཉིས་སུ་མེད་པ་སྐུ་གསུམ་རིགས་འདུས་པདྨ་གུ་རུ་གསལ་བའི་ཐུགས་ཀར་འཕགས་པ་ཐུགས་རྗེ་ཆེན་པོ། དེའི་ཐུགས་ཀར་སངས་རྒྱས་སྣང་བ་མཐའ་ཡས། དེའི་ཐུགས་
ཀར་པདྨའི་ལྟེ་བར་ཧྲཱིཿཡིག་དཀར་པོ། ཁྱེད་རང་རྣམས་ཀྱང་དེ་ལྟར་གསལ་བཏབ་པའི་བླ་མའི་ཐུགས་སྲོག་གི་མཐར་སྔགས་ཀྱི་ཕྲེང་བས་བསྐོར་བ་ལས་སྔགས་ཕྲེང་གཉིས་པ་འཕྲོས། ཞལ་

ནས་ཐོན། ཁྱེད་རང་རྣམས་ཀྱི་ཞལ་དུ་ཞུགས། ཐུགས་སྲོག་ཧཱིཡིག་གི་མཐར་གཡས་སྐོར་དུ་འཁོད་པར་མོས་ལ་སྔགས་འདིའི་རྗེས་ཟློས། རྩ་སྔགས་ལན་གསུམ་བཟླས་གཞུག གསུམ་བ་ནི། དེ་
ལྟར་གསང་བ་ཟབ་མོ་དོན་གྱི་དབང་བཞི་དཔེ་དོན་རྣམ་པ་ལྔ་ཟུང་འབྲེལ་གྱི་སྒོ་ནས་བསྐུར་བས། སློབ་མ་དབང་རབ་དམ་ཚིག་དང་ལྡན་པ་དག་གིས་བརྡ་དོན་ཁོང་དུ་ཆུད་ནས་གྲོལ་བྱེད་ཡི་གེ་ལས་།
འདས་པ་ཟླ་བ་དྲུག་བསྒོམས་པས་རབ་དེ་ཉིད་དང་། འབྲིང་བར་དོ་དང་དང་པོར་གྲོལ་བར་འགྱུར་ངེས་པ་ཨོ་རྒྱན་རིན་པོ་ཆེའི་རྡོ་རྗེའི་ཐ་ཚིག་འགྱུར་བ་མེད་པས་བཀའ་ནན་དུ་གདམས་པ་ཡིན་པས་
སྤྲོ་བ་བསྐྱེད་ལ་དམ་ཚིག་ཁས་བླང་འདིའི་རྗེས་ཟློས། གཙོ་བོས་ཇི་ལྟར་སོགས་དབང་གི་རྗེས་རིམ་སྤྱི་འགྲོ་ཚོགས་མཆོད་སོགས་དཀྱིལ་འཁོར་རྗེས་རིམ་ཕྲིན་ལས་ལྟར་བྱའོ། །བདྨའི་ཐུགས་ཏིག་རྩོད་བྲལ་གྱི། གདམས་བའི་སྨིན་བྱེད་བརྡར་བརྟེན་ནས། །
བློ་འདས་ཡེ་ཤེས་ཡངས་པའི་གར། །རང་དབང་ཉིད་དུ་སྒྱུར་བྱེད་ཤོག །ལམ་བསྡུས་པ་རིགས་བསྡུས་བརྡ་དབང་ལྔ་པའི་ལེ་ཚན་ནོ། །རིང་དང་ཉེ་བའི་སྨིན་བྱེད་བདུད་རྩིའི་ཀླུང་། །ཀུན་འདུས་འདིས་ཀྱང་ལུས་ཅན་ཇི་སྙེད་པ། །ཐར་པའི་ལུས་སྲོག་འཚོ་ཕྱིར་འདིར་འབད་དགེས། །གུ་རུའི་བྱིན་

༄༅། །རླབས་ཞུགས་པའི་སྣོད་རུང་ཤོག །བརྒྱུད་འཛིན་རང་རྐང་བཟུང་རྣམས་འདིར་མི་ལྟོས། །སྒྲོ་སྐུར་བག་ཆགས་བརྟས་པའང་སོམ་ཉིའི་གཞི། །འོན་ཀྱང་རང་མཉམ་ཆོས་ཀྱིས་མི་ཐོངས་པའི། །སོ་སོ་འདིར་ཞུགས་ལག་ལེན་འཁྲུལ་མེད་འགྱུར། །ཅེས་གསལ་བྱེད་དང་ལག་
ལེན་གྱི་ཡིག་ཆས་མཐའ་གཅིག་ཏུ་འོངས་བའང་མ་ཡིན་རུང་། རྒྱས་བསྡུས་ཀྱི་སྐྱོན་དང་བྲལ་བར་སྐལ་མཉམ་འཇུག་བདེར་མཐོང་ནས། པདྨའི་རིང་ལུགས་གཙོ་བོར་གྱུར་པའི་རྒྱལ་བསྟན་རིས་སུ་མ་ཆད་བ་ཁོང་པའི་སྲོག་ལྟར་འཆང་བའི་བློ་གྲོས་གོ་ཆ་མཐའ་ཡས་འཆང་བ། འཆི་མེད་
བསྟན་གཉིས་གཡུང་དྲུང་གླིང་པ་རྩལ་གྱིས་ཤྲཱི་དེ་བཱི་ཀོ་ཊི་གསུམ་པ་ཙཱ་འདྲ་རིན་ཆེན་བྲག་གི་སྒྲུབ་གནས་སུ་སྦྱར་བ་དགེ་ལེགས་འཕེལ།། །།

༄༅། །པདྨའི་ཞལ་གདམས་གྲོལ་ཐིག་དགོངས་བ་རང་གྲོལ་གྱི་དབང་གི་ཆོ་ག་གནད་རྣམ་བར་བྱེ་བ་མཁྱེན་བརྩེའི་དགོངས་རྒྱན་ཅེས་བྱ་བ་བཞུགས།

༄༅། །ན་མ་ཤྲཱི་བཛྲ་ཀྲོ་ཏ་ཡ། གདོད་མའི་མགོན་པོ་ཀུན་བཟང་ཡབ་ཡུམ་གྱི། །སྣང་དང་སྟོང་པའི་རང་གཟུགས་རྡོ་རྗེའི་དངོས། །སྐུ་ལྔ་ཡེ་ཤེས་རྒྱ་མཚོའི་རྣམ་རོལ་ཅན། །རང་བྱུང་
པདྨ་ཡབ་ཡུམ་སྤྱི་བོས་མཆོད། །སྲིད་ཞི་མཉམ་པར་བརྡལ་བའི་དབྱིངས་ཆེན་པོར། །རྨད་བྱུང་ཞིང་ཁམས་བཀོད་པའི་ཕྲིན་ལས་ཅན། །རྣམ་སྣང་གངས་ཆེན་མཚོ་ཡི་སྤྲུལ་པའི་གར། །འཇིག་
རྟེན་མིག་གཅིག་བེ་རོ་བསམས་བཞིན་དྲན། །ཁྱོད་ཐུགས་རྫོགས་པ་ཆེན་པོའི་མུ་ཁྱུད་ནི། །གངས་ཅན་མུན་པའི་གླིང་དུ་ཡོངས་བསྐོར་ཡང་། །ཟབ་རྒྱའི་གསང་མཛོད་རྫོགས་པའི་འོད་
དཀར་ཅན། །པྲཛྙཱ་རསྨི་དད་བརྒྱའི་གཙུག་ན་མཛེས། །མགོན་དེའི་སྨོན་ལམ་ལས་འཕྲོ་གསར་པའི་གཟིས། །རྨད་བྱུང་གཏེར་གནས་དྲུག་གི་ཀུནྡའི་ཞལ། །ཕྱེ་སྟེ་པདྨའི་ཐུགས་བཅུད་

༄༅། །བླངས་པའི་གཏམ། །སྲིད་པ་སུམ་ཅུ་རྩ་གཅིག་ཀུན་ན་སྙན། །དེ་ཕྱིར་བླ་མ་རིག་འཛིན་རྣམ་བརྒྱད་དང་། །བདེ་གཤེགས་སྒྲུབ་ཆེན་བཀའ་བརྒྱད་ཀུན་འདུས་པའི། །དབང་སྒྲུབ་
ཡོངས་འདུའི་ཕྲིན་ལས་མཁྱེན་དང་བརྩེའི། །གསང་མཛོད་ཐུགས་ཀྱི་དགོངས་རྒྱན་འདིར་དབྱེའོ། །ཞེས་མཆོད་པར་བརྗོད་ཅིང་བརྩམ་པར་དམ་བཅས་ནས། །གླེང་བར་བྱ་བ་ནི་གསང་བ་
ཡོངས་རྫོགས་འདུས་པའི་རྒྱུད་ལས། །རྒྱུད་དོན་དབང་བསྐུར་རིམ་པ་ལ་ལྔ་སྟེ། ངོ་བོ་ངེས་ཚིག་དང་། དབྱེ་བ་བསྐུར་ཐབས་དགོས་ཆེད་དོ། །ཞེས་ངོ་བོ་རང་རིག་ཡེ་ཤེས། ངེས་ཚིག་ཆོས་ཉིད་
རྩལ་དབང་།དབྱེ་བ་ཐུན་མོང་ཁྱད་པར། སྐུར་ཐབས་བྱ་བའི་རིམ་པ། དགོས་ཆེད་དྲི་མ་འཁྲུད་པ་སྟེ། དེ་དག་གི་རང་བཞིན་རྒྱས་པར་དབྱེ་བ་ལས། འདིར་ལག་ལེན་ལ་བསྟར་བའི་རིམ་པ་བྱེ་
བྲག་པའི་ལུགས་སུ་བཤད་པར་བྱ་བ་ནི། དེ་ཡང་སྤྱིར་སྤངས་རྟོགས་ཀྱི་ཡོན་ཏན་དང་ལྡན་ཞིང་དགོངས་སྤྱོད་ཚད་དུ་ཕྱིན་པའི་རྡོ་རྗེ་སློབ་དཔོན་དག་ལ་སྣང་ཆའི་རྟེན་འབྲེལ་ངན་པས་བརྫི་བར་མི་

ནུས་ཤིང་། ཐུགས་རྗེས་ནུས་གཟུགས་གཞན་རྒྱུད་ལ་བཞུགས་པའི་ཕྲིན་ལས་ལ་དྲི་གང་མི་མངའ་ཡང་། དེ་ལྟ་བུའི་བརྟུལ་ཞུགས་ཆེན་པོས་གོ་འཕང་མ་བརྙེས་པ་དང་། རྟོགས་པ་ཅན་གྱི་གང་
གཟག་རྣམས་ལ་ཕྱི་ནང་གི་རྟེན་འབྲེལ་གནད་གཅིག་པའི་ནུས་པ་མངོན་དུ་བདོ་བའི་ཕྱིར། ཕུན་སུམ་ཚོགས་པ་ལྔས་སྒྲུབ་པའི་གཞི་བཟུང་བའི་ཕྱིར་དུས་གནས་ཀྱི་མཚན་ཉིད་བསྟན་པ་དང་། བྱེ་བྲག་
ཏུ་བླ་སློབ་ཀྱི་འབྲེལ་བ་བརྟག་པ་ཉིད་གཅེས་ཏེ། ཁྲུས་ལུང་དབང་གི་ཕྲེང་བ་ལས། དབྱར་མ་སྟོན་དང་དགུན་ཆུང་དུས། །སོ་ཀའི་དུས་དང་སྟོན་སེར་དུས། །ཕྱི་ཡི་འབྱུང་བ་སྙོམས་པའི་དུས། །
ལུས་ལ་ནད་མེད་དྭངས་པའི་དུས། །སེམས་ལ་བདེ་སྡུག་མེད་པའི་དུས། །མུ་གེ་འཁྲུག་རྩོད་མེད་པའི་དུས། །སློབ་དཔོན་ཡིད་སྣང་སྤྲོ་བའི་དུས། །དབང་ཁྲིད་བསྐུར་བའི་དུས་ཡིན་ནོ། །
ཞེས་གསུངས་ལ། སྤང་བྱ་ནི་ཕྱི་ནང་གི་འཚེ་བ་དང་བཅས་ཤིང་། འབྱུང་བ་འཁྲུག་པའི་དུས་ཏེ་སྔ་མ་ལས། དགུན་ནི་བསིལ་ཞིང་གྲངས་བའི་དུས། དབྱར་ནི་རླན་ཞིང་རྨུགས་པའི་དུས། །ཕྱི་ཡི་

༄༅། །འབྱུང་བ་མི་སྙོམས་དུས། །ནང་གི་འབྱུང་བ་འཁྲུགས་པའི་དུས། །མུ་གེ་འཁྲུག་རྩོད་དར་བའི་དུས། །སེམས་ལ་འགྲོ་འོང་བྱེད་པ་སྟེ། །དུས་མིན་དེ་དག་སྤང་བར་བྱ། །
 ཞེས་གསུངས་པ་ནི་སྤྱིར་བཏང་གི་བླང་དོར་ཏེ། བྱེ་བྲག་ཏུ་དབང་བཞི་རང་རང་ལ་དམིགས་ཀྱིས་བསལ་བ་ལ་སོགས་པའི་དུས་གནད་ནི་རྫོགས་པ་ཆེན་པོའི་རྒྱུད་ལས་ཇི་སྐད་བཤད་པ་བཞིན་ཁོ་
བོའི་མན་ངག་ལུང་གི་གཏེར་མཛོད་དུ་དྲངས་པ་ལས་ཀྱང་ཤེས་པར་བྱ་ཞིང། དེ་དག་ཀུན་ལ་དཀར་ནག་གི་རྩིས་གཞུང་ལས་བཤད་པའི་གཟའ་སྐར་འཕྲོད་སྦྱོར་བྱེད་པ་ལ་སོགས་ཏེ་ཡན་ལག་ལྔའི་
རང་བཞིན་ཀྱི་བླང་དོར་མ་ལྡོག་པའི་དུས་སྦྱོར་བཟང་པོ་ལ་བརྩམས་པར་བྱ་བ་ནི་གཅེས་ལ། དེའང་གནས་ཀྱི་མཚན་ཉིད་ནི་ཉང་གཏེར་ཡེ་ཤེས་རང་བྱུང་གི་རྒྱུད་ཕྱི་མ་ལས། དང་པོ་ཡིད་འོང་བཀྲ་
ཤིས་གནས༔ ཤར་དམའ་ཉི་ཤར་མདངས་འཕྲོག་ལ༔ ནུབ་དམའ་ཉི་ནུབ་ཟེར་སྡུད་པ༔ ལྷོ་གཞོལ་རྩི་ཤིང་ནགས་ཚལ་རྒྱས༔ བྱང་རྒྱབ་རི་བོའི་མདུན་དུ་ལཿ ཿརྒྱབ་རི་རིན་ཆེན་འབར་བ་འདྲ༔

དཀར་ལ་མདངས་ཆགས་བག་དྲོ་བ༔ མདུན་ན་མཚོ་དང་མེ་ཏོག་ཡོད༔ བཀྲ་ཤིས་ཉམས་དགའི་ས་བཅས་ལ༔ དེ་ལྟ་བུ་དང་མ་འཛོམ་ན༔ ཡིད་འོང་དབེན་པ་ཉམས་དགའ་བར༔ གྲུབ་ཐོབ་
ཞབས་ཀྱིས་བཅགས་པ་དང༔ དཀྲ་འདྲས་དབང་དུ་མ་བྱས་པ༔ དེ་ལྟ་བུ་ཡི་གནས་སོང་ལ༔ ཞེས་རྫོགས་པ་རང་བྱུང་གི་རྒྱུད་དང་མཐུན་པར་གསུངས་པ་བྱང་ཆུབ་སྒྲུབ་པའི་ལས་སྤྱིའི་གནས་
ཀྱི་མཚན་ཉིད་དང་། བྱེ་བྲག་ཏུ་རང་གཏེར་རྩ་བ་རྡོ་རྗེའི་མཁར་རྫོང་ལས། དབང་གི་གནས་ནི་གྲོག་སླེ་དང༔ ཤིན་ཏུ་ས་ཕྱོགས་དམར་བ་དང༔ བུད་མེད་འདུ་བའི་གནས་སུ་ཤིས༔ ཞེས་གསུངས་ལ།
སྤང་བྱ་དེ་ཉིད་ལས། སྐུ་ཡི་མིག་དང་འབྱུང་པོའི་སྲང༔ ས་བདག་དྲེགས་པ་མ་རུངས་པ༔ ས་སྒོ་ཆུ་ཚན་ཕྱོགས་གཤིས་ལོག༔ དེ་དག་སྤང་བར་བྱ་བ་ཉིད༔ ཅེས་སོ། །དེའང་དཀྱིལ་འཁོར་གྱི་
གཞི་བཟུང་བའི་བདག་པོའི་རྐྱེན་རྡོ་རྗེ་སློབ་དཔོན་གྱི་མཚན་ཉིད་ནི། དབྱིག་གཉེན་གྱིས། ཚུལ་གནས་ཐོས་དང་བསམ་ལྡན་པས། སྒོམ་པ་ལ་ནི་རབ་ཏུ་སྦྱོར། ཞེས་བྱང་ཆུབ་སེམས་དཔའི་

༄༅། །ཚུལ་ཁྲིམས་རྣམ་པ་གསུམ་གཞི་རྟེན་དུ་བྱས་པའི་ཤེས་རབ་གསུམ་གྱི་ཕྲིན་ལས་ཚད་མེད་ཅིང་། སྙིང་རྗེ་ཆེན་པོའི་དགོངས་སྤྱོད་ཀྱི་འགྲོ་བའི་ཁ་ལོ་གྱེན་ལ་བསྒྱུར་བའི་ནུས་པ་ཅན་
དེ་ནི་སྤྱིར་འགྲོ་བ་འདྲེན་པའི་དེད་དཔོན་ཡིན་ལ། ཁྱད་པར་གསང་སྔགས་འཆད་པའི་སློབ་དཔོན་གྱི་མཚན་ཉིད་ནི། ཤིང་རྟ་ཆེན་པོ་ཀློང་ཆེན་པས་རྒྱུད་སྡེའི་དགོངས་པ་བསྡུས་པར། ཁྱད་པར་
གསང་སྔགས་བླ་མའི་མཚན་ཉིད་ནི། །དབང་དང་སྡོམ་པ་དམ་ཚིག་གཙང་ལྡན་ཞིང་། །རྒྱུད་དོན་མན་ངག་རྒྱ་མཚོའི་ཕ་རོལ་ཕྱིན། །བསྙེན་སྒྲུབ་ལས་སྦྱོར་ཕྲིན་ལས་མངའ་བརྙེས་ཤིང་། །ལྟ་
སྒོམ་སྤྱོད་འབྲས་ཉམས་རྟགས་དྲོད་ཚད་ཐོག །བརྩེ་ཆེན་ཐབས་མཁས་གདུལ་བྱ་སྨིན་གྲོལ་འགོད། །བརྒྱུད་པའི་བྱིན་རླབས་སྤྲིན་ཕུང་མ་ཡལ་བ། །དེ་འདྲའི་མཁས་གྲུབ་དཔལ་ལྡན་བླ་མར་
བསྟེན༑ ༑ཞེས་གསུངས་པ་ལྟར་ཡིན་ལ། དེ་ལས་ལོག་པའི་བཤེས་གཉེན་སྤང་བྱ་ནི། ཇི་སྐད་དུ། བཅུ་དང་མི་ལྡན་སློབ་དཔོན་ནི། །རང་གིས་མི་ཤེས་གཞན་ལ་སློབ། །རང་རྒྱུད་མ་སྨིན་གཞན་

སྨིན་འདོད། །རྒྱུད་ལུང་མན་ངག་དོན་མ་རིག །བླུན་པོའི་ངག་ཚིག་ཁེངས་ཚིག་ལྡན། །གསང་སྔགས་བོན་གྱེར་ཟབ་ཆོས་འཚོང་། །རྒྱབ་བརྟེན་ཆོས་བྱས་ལས་སྡིག་གསོག །ཐོས་ཆུང་དྲིས་
ལ་ལན་མི་ཐེབས། །སློབ་དཔོན་མ་བརྟགས་སློབ་མའི་བདུད། །ཐབས་ཀྱིས་མི་བརྟེན་སྤང་བར་བྱ། །ཞེས་སོ། །དེ་བཞིན་དུ་སློབ་མའི་མཚན་ཉིད་ཀྱང་བརྟེན་བྱར་འོས་པ་ནི། ཇི་སྐད་དུ། སྟོན་
པ་མཆོག་བརྩོན་རྟོག་པ་བསལ། །དམ་ཚིག་སྔགས་དང་ཕྱག་རྒྱ་རྣམས། །མ་ཉམས་ཤེས་ཤིང་ཡོ་བྱད་ལྡན། །ཞེས་དང་།སྒྲུབ་དང་སྒོམ་ལ་དགའ་བ་དང་། །རྟག་ཏུ་བླ་མ་ལ་གུས་ཤིང་། །
དུས་གསུམ་བླ་མ་མཆོད་བྱེད་པ། །ཡོན་ཏན་དང་ལྡན་སློབ་མ་ཡིན། །ཞེས་དང་། སྤང་བྱ་ནི་དབང་གི་ཕྲེང་བར། སྣོད་དང་མི་ལྡན་མཚན་ཉིད་ནི། །ཤེས་ཆུང་ཁ་གསགས་གདོང་ལྟས་ཆེ། །བླ་
མའི་བཀའ་གཅོག་གཡོ་ཁྲམ་བྱེད། །ཟས་ངོ་ལས་ངོ་དྲིན་ལན་འདེབས། །ལོག་ལྟ་སྐུར་འདེབས་འདོད་བློ་བྲན། །མཐར་ཐུག་ཆོས་ལ་ཉམས་ལེན་འཆལ། །ཚོགས་འཁོར་སྤྱང་ཀི་དཀོར་

༄༅། །ལ་འཇོམས། །མི་རིགས་ངན་ལ་ངང་རྒྱུད་ཐུང་། །བརྐུ་ཞིང་རྫུན་སྨྲ་རང་ལ་བསྟོད། །ཆོས་བྱེད་གྲུབ་པ་འཆལ་བར་གཏོང་། །སློབ་མ་མ་བརྟགས་སློབ་དཔོན་དགྲ། །རྫ་ཤིང་
རུལ་བ་ལྟ་བུ་སྟེ། །དེ་འདྲའི་སློབ་མ་བསྟེན་མི་བྱ། །ཞེས་སོ། །དེ་ལྟར་སྤང་བླང་གི་ཆོས་ཉིད་མ་འཛོལ་བའི་དཔོན་སློབ་ཀྱི་འབྲེལ་པ་གྲུབ་ནས་སློབ་མས་བཙན་ཐབས་སུ་གདམས་པ་མི་ཞུ་བར་ལོ་
ཟླ་མང་པོའི་སྔ་རོལ་ནས་སྙན་གསན་དབབ། དེའི་ཚེ་བླ་མས་ཀྱང་རྒྱུད་དབང་སྔོན་སོང་གི་བསྙེན་པ་ལ་འཇུག་ཅིང་སློབ་མ་ལ་རྒྱུད་སྦྱོང་བའི་མན་ངག་བྱིན་ནས་ཐུགས་རྗེས་བྲེང་ངེ་གཟིགས་ཤིང་།
སློབ་མས་ཀྱང་བསགས་སྦྱང་དང་བླ་མའི་རྣལ་འབྱོར་སོགས་ལ་འབད་པས་རྒྱུད་ལས་སུ་རུང་ཞིང་རྟེན་འབྲེལ་གྱི་སྒོ་དང་པོ་ནས་འགྲིག་པ་སྟེ། དེ་སྐད་དུ་རང་ཤར་ལས། ཐུགས་རྗེའི་འབྲེལ་ཐག་མ་
ཆད་ཅིང་། །བརྩེ་དུང་རྒྱུན་མ་ཆད་པ་ཡིན། །སློབ་དཔོན་སློབ་མའི་འབྲེལ་པའོ། །ཞེས་སོ། །དེ་བཞིན་དུ་སྒྲུབ་པ་ལ་མཁོ་བའི་ཡོ་བྱད་རྣམས་ཀྱང་མ་ཚང་བ་མེད་པ་ཉེར་བསྡོགས་བྱ་བ་ནི། གནས་

དུས་སྟོན་འཁོར་ཡོ་བྱད་དེ་ཕུན་སུམ་ཚོགས་པ་ལྔས་སྒྲུབ་པའི་གཞི་བཟུང་བའི་རང་བཞིན་ཏེ། བཀའ་བརྒྱད་བདེ་གཤེགས་འདུས་པ་ལས། སྟོན་པ་གནས་དང་འཁོར་དང་དུས༔ ཡོ་བྱད་ལ་
སོགས་གཞིར་ལྡན་ནས༔ ཞེས་གསུངས་པའི་ཕྱིར་རོ། །དེ་ནས་སྒྲུབ་པའི་སྔོན་འགྲོ་ལ་སོགས་པས་ཁོག་ཇི་ལྟར་དབུབ་པ་ནི། གསང་བ་ཡོངས་རྫོགས་འདུས་པའི་རྒྱུད་ལས། མདོར་ན་དབང་གི་།
སྔོན་འགྲོ་རྗེས། །སྒྲུབ་ཆེན་བསྙེན་སྒྲུབ་ཁོག་ཕུབ་ལ། །ལས་ལ་དབང་གི་སྦྱོར་བ་སྟེ། །ཞེས་བཤད་པས་འདི་ལ་སྤྱི་དོན་རྣམ་པ་གསུམ། སྔོན་འགྲོ། དངོས་གཞི། རྗེས་སོ། །དང་པོ་ལ་གསུམ།
ས་ཆོག སྟ་གོན། དཀྱིལ་འཁོར་གྱི་བྱ་བའོ། །དང་པོ་སའི་ཆོ་ག་ལ་ནང་གསེས་སུ་དབྱེ་ན། ས་བརྟག་པ། བླང་བ། སྦྱང་བ། གཟུང་བ། བསྲུང་བ་སྟེ་ལྔ་ལས། དང་པོ་ནི། མཚན་ཉིད་བརྟག་པ་ནི་སྔོན་དུ་
བཤད་ཟིན་པ་ལ་པྲ་བརྟག་པ་ནི། བམ་བརྒྱད་ཀྱི་འགྲེལ་བར།ལྟོ་འཕྱེ་གནས་༼སའི་ཆ་ཆེ་ཆུང་གང་དུའང་ལྟོ་འཕྱེ་གཅིག་གིས་དེ་ལྟར་ཁྱབ་པར་འདོད་པ་ལ་ལུང་རིག་དུ་མའི་གནོད་པ་འཇུག་པ་གང་དུ་ལས་བྱ་བའི་གཞི་དེར་དགེ་མི་དགེའི་མཚན་ཉིད་མ་རྟོགས་པའི་

༄༅། །ཆོས་ཉིད་ཡིན་པ་ཤེས་དགོས་སོ། །མཆན།༽ པའི་མཚན་ཉིད་ནི། སྟོན་ཟླ་གསུམ་གྱི་ཟླ་བ་ལ། །ཉི་མ་འགྲོ་བའི་རིམ་པ་བཞིན། །མགོ་ཤར་ཁ་ལྷོ་གཡོན་གྱིས་ཉལ། །དགུན་ཟླ་གསུམ་གྱི་ཟླ་།
བ་ལ། །ནུབ་ཏུ་ཁ་བལྟས་མགོ་བོ་ལྷོ། །དཔྱིད་ཟླ་གསུམ་གྱི་ཟླ་བ་ལ། །བྱང་དུ་ཁ་བལྟས་ནུབ་ཏུ་མགོ །དབྱར་ཟླ་གསུམ་གྱི་ཟླ་བ་ལ། །ཤར་དུ་ཁ་བལྟས་བྱང་དུ་མགོ །ས་བདག་ལྟོ་འཕྱེ་དེ་
ལྟར་གནས། །སྐྱེས་བུ་ཆེན་པོས་ལྟོ་འཕྱེ་བ། །ཞེས་པ་ལྟར་ལས་ཉིན་ཞག་སུམ་བརྒྱ་དྲུག་ཅུའི་རེའུ་མིག་ལ་ལོངས་སྤྱོད་པའི་ཐིག་༼ལག་ལེན་ཞིབ་བ་རྗེ་ཆོས་ཀྱི་གྲགས་པས་མཛད་པའི་ལྟོ་འཕྱེའི་ཆོ་ག་བཞིན་བྱ་བ་ཡིན་ནོ། 
མཆན།༽མ་ནོར་བར་གདབ་ཅིང་ལྟོ་བའི་ཐད་ནས་བརྐོས་པའི་རོ་ལྔ་བྱུང་ན་ངན་པས་བསལ་བ་སྟེ། རོ་ལྔ་ནི། གྱོ་མོ་དང་། རུས་པ་དང་། གྲམ་པ་དང་། ཟུག་རྡོ་དང་། སོལ་བ་སྟེ། དེ་ལྔ་བསལ་
རྗེས་སའི་ཕུད་ཀྱིས་དེ་བཞིན་གཤེགས་པ་ཐམས་ཅད་མཆོད་ལ། སྔར་བརྐོས་མ་ཐག་པའི་ས་དེ་ཉིད་ཀྱིས་བཀང་བས་ཕྱུར་བུར་བྱུང་ན། བཟང་། མཉམ་ན་འབྲིང་། དམའ་ན་ངན། གལ་ཏེ་རྐོ་བའི་

ཚེ་རིན་པོ་ཆེའི་རིགས་དང་དུང་ལ་སོགས་པ་ཐོན་ན་མཆོག་ཏུ་དགེ་བའི་མཚན་མ་སྟེ་དེ་ཉིད་དུ་གཞུག་པར་བྱ་ཞིང་། རེ་ལྡེ་བྱུང་ན་ངན་པའོ། །སླར་ཡངས་དེ་ཉིད་ཕྱིར་ཕྱུང་བ་མཐའ་སས་བཅགས་
ཏེ་ནང་བ་བྱུང་ལྔས་བརླན། དེའི་ནང་དུ་ཆུ་བླུགས་པ་ལ་མེ་ཏོག་བཅུག་ཡི་གེ་བརྒྱ་བ་ཟླ་བཞིན་དུ་གོམ་པ་ལྔ་བཅུའི་བར་འགྲོ་བའམ། ཡང་ན་ཤར་ཕྱོགས་སུ་གོམ་པ་བདུན་ལ་ཕྱིར་ལྡོག་ནས་
བརྟགས་པས་སྔར་ལས་མ་བྲི་ཞིང་མེ་ཏོག་གཡས་སུ་འཁྱིལ་ན་བཟང་། བྲི་བ་དང་མེ་ཏོག་གཡོན་དུ་འཁོར་ན་ངན་ནོ། །དེ་ལྟར་བརྟགས་པས་ལྟས་མ་རུངས་བར་མཐོང་ན་གཞན་དུ་སྤོ་བའམ། 
ཡང་ན་ཞི་དྲག་གི་སྦྱིན་སྲེག་བྱ་སྟེ། ཧེ་རུ་ཀ་འདུས་པ་ལས། ས་ཡི་སྐྱོན་རྣམས་བསལ་བྱ་སྟེ། །ངན་ནམ་བར་ཆད་བྱུང་བ་ན། །སྤང་ངམ་ཡང་ན་སྦྱིན་བསྲེག་བྱ། །ཞེས་སོ། །སུལ་བ་དང་
དགེ་བར་རིག་ན་མཚན་ཉིད་དང་ལྡན་པའི་བུམ་པའི་གཏེར་གཞུགས་པས་བཀྲ་ཤིས་འགྱུར་ཏེ། རྔམ་གློག་ལས། གནས་དེ་བསོད་ནམས་གཏེར་ལྡན་ཕྱིར། །རིན་ཆེན་ལྔ་དང་སྨན་ལྔ་དང་། སྤོས་

༄༅། །ལྔ་འབྲུ་ལྔ་སྙིང་པོ་ལྔ། །གའུའི་ནང་དུ་བླུག་ནས་ནི། །ས་གཞི་གཏེར་དང་ལྡན་པར་བྱ། །ཞེས་སོ། །དེ་ལྟར་ལྟོ་འཕྱེ་བརྟག་པའི་རིམ་པ་གཙུག་ལག་ཁང་དང་སྒྲུབ་ཁང་ལ་
སོགས་པའི་གཞི་འདིང་བའི་ཚེ་ནས་བྱ་བའི་ལས་ཡིན་ཕྱིར་སྐབས་འདིར་སྔོན་དུ་སོང་བ་གཞིར་བཞག་ནས་ཕྱག་ལེན་ལ་མི་འདེབས་ཀྱང་ས་བཅད་དུ་སྤོས་པ་སྟེ། གཞན་དུ་འོག་ཏུ་ས་སྦྱོང་པའི་ཚེ་
ལས་དང་བྱ་བས་སྦྱང་པའི་རྣམ་གྲངས་སུ་འཆད་པའང་ཡོད་དོ། །གཉིས་པ་ས་བླང་བ་ལ་གཉིས། དང་པོ་སྣང་བ་ལ་བླང་བ་ནི། གཞི་དེ་གཟུགས་ཅན་གྱིས་བདག་གར་བྱས་ན་ཚིག་གིས་རངས་
པར་བྱས་ལ་རིན་གྱིས་རྔན་ཞིང་རྩོད་པ་མེད་པར་བླང་ངོ་། །གཉིས་པ་མི་སྣང་བ་ལ་བླང་བ་ནི། གཞི་དེར་གཉུག་མར་གནས་པ་དང་། སའི་ལྷ་མོ་སོ་སོར་གསེར་སྐྱེམས་སྔོན་གཏོར་དང་བཅས་པ་
དྲིའི་ཐིག་ལེས་བསྐུས་པའི་མཎྜལ་ལ་བཀོད་ནས། བདག་ཉིད་ལྷའི་རྣལ་འབྱོར་དང་ལྡན་པས་ཨ་ཀཱ་རོས་བརླབ། ནམ་མཁའ་མཛོད་ཀྱི་སྔགས་རྒྱས་ཕུལ་ལ། ཧཱུྃ༔ དགོངས་ཤིག་ས་བདག་ལྷ་

ཀླུ་སྡེ་དང་དཔུང༔ གངས་རི་གཡའ་རྩེ་ལུ་མ་སྐྱེད་མོས་ཚལ༔ མཚོ་རྫིང་ལྡེང་ཀ་སོ་སོའི་གནས་རྣམས་ནས༔ ལྷ་ཀླུ་ས་བདག་གནས་འདིར་སྤྱན་འདྲེན་གྱིས༔ འཛམ་བུའི་གླིང་བཞི་གྲུབ་
པའི་ས་བླང་ཕྱིར༔ ས་བདག་འཁོར་དང་བཅས་པ་འདིར་གཤེགས་ཏེ༔ བྱིན་བརླབས་བསྔོས་པའི་གཏོར་མ་འདི་བཞེས་ལ༔ རིན་ཆེན་གཏེར་གྱི་ས་འདི་སྩལ་དུ་གསོལ༔ སྔོན་བཅོམ་ལྡན་
འདས་རྒྱལ་བ་ཤཱཀྱ་ཐུབ་པ་སངས་རྒྱས་པ་དང་བདུད་སྡེ་བཞི་བཏུལ་ཞིང་ཆོས་ཀྱི་འཁོར་ལོ་བསྐོར་བ་ཡང་ས་གཞི་རིན་པོ་ཆེའི་སྟེང་དུ་མཛད་པ་ལགས་པས༔ དེ་དང་རྗེས་མཐུན་པར་བདག་ཅག་
སྒྲུབ་པ་པོ་རྣམས་ཀྱིས་ཀྱང༔ ཚོགས་ཆེན་པོ་གཉིས་རྫོགས་པར་བགྱི་བའི་སླད་དུ་གནས་འདིར་མི་གནས་པའི་དཔལ་ཆེན་པོ་རྒྱལ་བ་ཞི་ཁྲོ་སྒྲུབ་པ་བཀའ་བརྒྱད་ཀྱི་ལྷ་ཚོགས་རིག་འཛིན་དང་
བཅས་པའི་ཕོ་བྲང་འདེབས་པར་འཚལ་བས༔ ས་བདག་ལྷ་ཀླུ་སའི་ལྷ་མོ་བཅས་པ་ཀུན་ས་གླུད་ཆེན་པོ་འདི་ཁྱེར་ལ་བདག་གིས་སྒྲུབ་པ་དབུ་ཚུགས་ནས་མཇུག་མ་ཐོན་གྱི་བར་དུ་གནས་གཞན་དུ་

༄༅། །སྤོས་ཏེ་མ་གཞི་བརྟན་ཞིང་བཀྲ་ཤིས་པར་མཛད་དུ་གསོལ༔ ཞེས་གསོལ་བས་རངས་ཏེ་གནང་བ་སྦྱིན་པར་མོས་ལ། བྷཱུ་མི་པ་ཏི་ས་པ་རི་ཝཱ་ར་གཙྪ༔ ཞེས་པས་གཤེགས་
གསོལ་བྱས། གཏོར་མ་དང་གསེར་སྐྱེམས་ལ་སོགས་པ་ཕྱིར་དབུལ་ཞིང་ལས་ཀྱི་རྗེས་མི་མངོན་བར་བསྡུའོ། །གསུམ་པ་སྦྱང་བ་ནི་བདེ་འདུས་ལས། ལག་པ་གཡས་པའི་སོར་མོ་ལྔ་ཕྲལ་ཏེ་རྡོ་
རྗེ་རྩེ་ལྔ་པར་བསམ་ལ༔ ཆོས་ཉིད་རྣམ་པར་དག་པའི་སྔགས་བཟླ་ཞིང་ས་ལ་ལན་བདུན་གདབ་བོ༔ ཞེས་པ་ལྟར་ལག་གཡས་ཀྱི་སོར་མོ་ལྔ་རྡོ་རྗེ་རྩེ་ལྔ་པར་བསམས་པ་ས་ལ་བསྣུན་ནས། སྭ་
བྷཱ་ཝའི་སྔགས་འདོན་ཞིང་སྟོང་ཉིད་གསལ་ཁྱད་པར་ཅན་གྱི་ལྟ་བའི་ངར་ཆ་དང་བཅས། ཧཱུྃ་རང་ཉིད་ལྷ་ཡི་ཐུགས་ཀ་ནས༔ ཡི་གེ་བྷྲཱུྃའཕྲོས་སྨུག་ནག་བསམ༔ འོད་ཟེར་ཕྱོགས་བཅུར་འཕྲོས་པ་ལས༔
བླ་མ་རིག་འཛིན་ལྷ་ཚོགས་དགོངས༔ ཁྲོ་མོ་རྣམས་མཆོད་དཔུང་གྲོགས་མཛད༔ ཁྲོ་བོ་རྣམས་མཆོད་ཡུམ་དུ་གྱུར། །སེམས་ཅན་ཀུན་ཕོག་སྡིག་སྒྲིབ་སྦྱངས། །འོད་ཟེར་ཚུར་ལ་འདུས་པ་

ཡིས༑ ༑རིན་ཆེན་སྣ་ཚོགས་ལས་གྲུབ་པའི། །ས་གཞི་གཞལ་ཡས་ཁང་ཆེན་གྱུར། །བྷྲུྃ་བྷྲུྃ་བྷྲུྃ། ཞེས་བརྗོད་པ་ནི་སྔགས་དང་། ཕྱག་རྒྱ་དང་། ཏིང་ངེ་འཛིན་གསུམ་ཀའི་སྦྱོང་བའོ། །བཞི་པ་
གཟུང་བའམ་དབང་དུ་བྱ་བ་ནི། རང་ཉིད་ཆེ་མཆོག་ཧེ་རུ་ཀ་ཞལ་གཅིག་ཕྱག་གཉིས་པར་གསལ་བའི་མིག་གཉིས་ཉི་ཟླ་མིག་འབྲས་ཧཱུྃ་ལས་ཡེ་ཤེས་ཀྱི་མེ་དཔུང་འབར་བ་སྡང་མིག་ཏུ་བལྟས་པས། །
བགེགས་དང་ལོག་པར་འདྲེན་པ་ཐམས་ཅད་ཚར་བཅད་པར་བསམ་ལ། རྡོ་རྗེ་གསོར་ཞིང་དྲིལ་བུ་འཁྲོལ་བཞིན་པར་རྐང་པ་སྣ་ཚོགས་རྡོ་རྗེས་མཚན་པར་བསམས་པའི་རྩེ་གསུམ་འགྱིང་འགྲོས་
ཀྱིས་བསྐོར་ཞིང་། ཧཱུྃ་བདག་ཉིད་ལས་ཀྱི་ཧེ་རུ་ཀ །རྔམ་བརྗིད་ཁྲོས་པར་རབ་སྒོམ་སྟེ། །སྤྱན་མིག་གཡས་གཡོན་ཉི་ཟླར་བསྐྱེད། །རྡོ་རྗེའི་འགྲོས་ཀྱིས་རང་བསྐོར་ཞིང་། །ཁྲོ་བོའི་སྡང་མིག་
རབ་ཏུ་བལྟ། །འགྱིང་བག་ཚུལ་གྱིས་རབ་ཏུ་བརྗིད། །ཞལ་ནས་ཧཱུཾ་ཕཊ་འབྲུག་སྒྲ་སྒྲོག །སྤྱན་ལས་འཕྲོས་པའི་འོད་ཟེར་གྱིས། །བར་ཆད་བདུད་དཔུང་སྲེག་པར་བྱེད། །ཨོཾ་སཱུརྱ་ཙནྡྲ་ཛྭ་ལ་ཛྭ་ལ་

༄༅། །ཧཱུྃ་ཕཊ། ཅེས་བརྗོད་ལ་ཧཱུྃ་བཞིའི་སྔགས་ཀྱིས་བསྐྲད་ཅིང་བསྲེག་པར་བྱའོ། །ལྔ་པ་བསྲུང་བ་ནི། སེང་ལྡེང་ངམ། མ་གྲུབ་ན་ཚེར་མ་ཅན་ལ་སོགས་དྲག་པོའི་ཤིང་གི་ཕུར་བུ་
བཅུ་ཉེར་བསྡོགས་བྱས་ལ་ཚིག་དོན་དང་མཐུན་པའི་དམིགས་པ་གསལ་གདབ་ཅིང་། ཧཱུྃ༔ བདག་ཉིད་དཔལ་གྱི་ཐུགས་ཀ་ནས། །ཁྲོ་རྒྱལ་ཊཀྐཱི་ར་ཛ་འཐོས། །དམར་སྐྱ་ཞལ་གཅིག་ཕྱག་
གཉིས་པ། །གཡས་གཡོན་ཐོ་བ་ལྕགས་ཀྱུ་ཐོགས། །འཕྲོས་པས་ཕྱོགས་བཅུར་རབ་སྤྲོས་པས། །ཕྱོགས་སྐྱོང་བཅུ་པོ་བཀུག་ནས་ནི། །ཕྱོགས་བཅུ་ཀུན་ཏུ་གདན་དུ་བཏིང་། །ཕོ་མོ་གན་རྐྱལ་
ཁ་སྦུག་བསྣོལ། །ཧཱུྃ་བཞིའི་སྔགས་དང་། ཕྱོགས་སྐྱོང་གི་སྲོག་སྔགས། ཨོཾ་ཨིནྡྲ་ཡེ། ཨག་ཡེ། ཡ་མ་ཡེ། ན་ཏེ། ཝ་རུ་ཎ་ཡ། ཝ་ཡ་བི། ཀུ་བེ་ར། ཨི་ཤྭ་ན་ཡ། སཱུརྱ་ཙནྡྲ པྲ་ཏི་བྷྱ། ཏི་ར་བམ། ཛཿ
ཧཱུྃ་བཾ་ཧོཿ ཞེས་བརྗོད་པར་བཀུག་པ་ལ་ཕུར་བུ་ཁྲོ་བཅུར་གསལ་ཞིང་གཟི་བྱིན་བསྐྱེད་པ་ནི། ཧཱུྃ་བདག་ཉིད་དཔལ་གྱི་ཐུགས་ཀ་ནས། །ཕྱོགས་སྐྱོང་བཅུ་ཡི་གདན་སྟེང་དུ། །འབར་བའི་ཧཱུྃ་བཅུ་

འཕྲོས་པ་ལས། །འཕྲོ་འདུས་ཁྲོ་བོ་བཅུ་རུ་གྱུར། །ཧཱུཾ་ཀར་རྣམ་རྒྱལ་དབྱུག་སྔོན་རྒྱལ། །གཤིན་རྗེ་མི་གཡོ་རྟ་མགྲིན་རྒྱལ། །འདོད་རྒྱལ་བདུད་རྩི་ཁམས་གསུམ་རྒྱལ། །སྟོབས་པོ་ཆེ་རྣམས་
རིམ་བཞིན་སྒོམ། །ཀུན་ཀྱང་ཞལ་གསུམ་ཕྱག་དྲུག་པ། །སྐུ་སྟོད་ཁྲོ་ཚུལ་མཚོན་ཆ་འཛིན། །སྐུ་སྨད་ལུགས་ཕུར་ཟུར་གསུམ་པ། །ཕྱོགས་སྐྱོང་བཅུ་ཡི་སྤྱི་བོར་བཏབ། །མེ་དཔུང་འབར་བའི་
ཀློང་དཀྱིལ་ན། །སྤྲུལ་པ་ཡང་སྤྲུལ་བསམ་ལས་འདས། །བར་ཆད་བགེགས་དཔུང་མ་ལུས་པ། །རྡུལ་ཕྲན་བཞིན་དུ་བརླག་པར་བྱ། །ཞེས་བརྗོད་ཅིང་སྟེང་ཤར་དང་། འོག་ནུབ་ཀྱི་ནུབ་ཏུ་
གདབ་པའི་བྱེ་བྲག་ཕྱེད་པར་བྱ་ཞིང་། དེ་བཞིན་དུ་ཕྱོགས་ཕུར་བཞི་གཡས་སྐོར་དང་། མཚམས་ཕུར་བཞི་གཡོན་སྐོར་དུ་རང་སྔགས་དང་བསྟུན་ནས་གདབ་ཅིང་། ཕྱོགས་བཅུའི་གདོན་
བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་ཐལ་བྱུང་དུ་ཕུག་པ་འོག་གཞི་དབང་ཆེན་གསེར་གྱི་ས་གཞི་ལ་སྦྲག་པས་གཡོ་འགུལ་མེད་པར་བསམ་མོ། །འདིས་ནི་རྗེ་བོ་བཙོན་དུ་བཅུག་ན་

༄༅། །འབངས་རང་བཞིན་གྱིས་དབང་དུ་འདུ་བ་ལྟར་བགེགས་དང་བར་ཆད་ཀྱིས་གླགས་བལྟ་བར་མི་བཟོད་པའི་དགོས་པ་ཡོད་ལ་སྤྲོ་ན་ཆས་ཞུགས་ཀྱི་སྟངས་སྟབས་ལ་སོགས་པ་སྔ་
འགྱུར་གྱི་རྒྱུད་སྡེའི་ལུགས་ལྟར་བྱའོ། །སླར་ཡང་ཕུར་བུ་ལས་བྱུང་བའི་འོད་ཟེར་རྡོ་རྗེའི་རྭ་གུར་དུ་གྱུར་པ་ཕྱོགས་བཅུ་ཀུན་ཏུ་འཁྲིགས་པར་བསམ་ཞིང་། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཕཊ་ཕཊ་སྭཱ་ཧཱ།
ཞེས་བརྗོད་ཅིང་རྡོ་རྗེའི་གྱད་འགྲོས་ཀྱི་བསྐོར་རོ། །དེ་ལྟར་སའི་ཆོ་ག་རྣམས་དཀྱིལ་འཁོར་གྱི་ཁང་པ་རྙིང་པ་སོགས་སུ་རྡུལ་ཚོན་གྱིས་བཞེངས་ན་མི་མངོན་པ་ལ་བླང་བ་དང་། སྦྱང་བ་དང་། 
གཟུང་བ་རྣམས་དགོས་ལ། རས་བྲིས་ལ་བརྟེན་ཚེ་གཟུང་བ་དང་། བཟུང་བའི་སྐོར་ཙམ་བྱ་བ་རྒྱ་གར་གྱི་སློབ་དཔོན་རྣམས་བཞེད་དོ། །སྐབས་འདིར་དབང་སྒྲུབ་ཆེན་མོའི་རིགས་དང་འབྲེལ་
བའི་ཚེ་ཕྱི་བཤགས་ཀྱི་བྱ་བ་ནི་རྩ་བ་རྡོ་རྗེའི་མཁར་རྫོང་ལས། གསུང་རབ་ཀློག་དང་ཆུ་གཏོར་གཏོང༔ སཙྪ་གདབ་དང་སྐུ་དཀར་གསོལ༔ སྒྲོལ་མ་མཚན་༼སྐབས་འདིར་གསང་སྙིང་འདོན།མཆན།༽བརྗོད་

སྐོང་བཤགས་སོགས༔ ཞེས་པ་ལྟར་དང་། གཞན་ཡང་ཤར་དུ་ཤེར་ཕྱིན། ལྷོར་སྟོབས་པོ་ཆེ། ནུབ་ཏུ་ལང་གཤེགས། བྱང་དུ་ཏོག་གཟུངས་འདོན་པ་སོགས་དགེ་བའི་བུངས་བསྐྱེད་པ་ཅི་
འགྲུབ་དང་ཁྱད་པར་དཀྱིལ་འཁོར་གྱི་བྱ་བའི་སྔོན་འགྲོ་ཕྱི་ནང་གསང་གསུམ་གྱི་མཚམས་གཅོད་སོགས་བྱ་བ་ནི་ཟུར་འདེབས་ཀྱི་ཚུལ་དུ་ལོགས་སུ་འབྲི་བ་ལས་ཤེས་པར་བྱའོ། །གཉིས་པ་
སྟ་གོན་ནམ་ལྷག་པར་གནས་པའི་ཆོ་ག་ལ་གསུམ། ལྷ། བུམ་པ། སློབ་མའོ། །དང་པོ་ནི། གཞན་དུ་ཐིག་སྔོན་ལ་གདབ་པའི་ལྷ་གནས་སུ་དྲིའི་ཐིག་ལེ་བཀོད་ནས་ལྷ་ལྷག་པར་གནས་པར་
བྱེད་ཀྱང་། གཞི་དེར་དཀྱིལ་འཁོར་བཞེངས་པའི་དགོས་པ་གཅིག་བོ་ཙམ་མ་ཡིན་པར། སྙན་གསན་དབབ་པ་ལྟ་བུའི་ཁྱད་ཆོས་ཅན་ཡིན་པར་ཐིག་གི་བྱ་བ་འོག་ཏུ་བྱས་ན་འཇུག་བདེ་བས། འདིར་
གང་དུ་དཀྱིལ་འཁོར་བྱ་བའི་གཞི་དེར། ཇི་སྐད་དུ། མ་དལ་དྲི་ཡི་ཐིག་ལེ་བཅའ། །ལྷ་གྲངས་མཉམ་པའི་ཚོམ་བུ་བཀོད། །ཅེས་པ་ལྟར་དབུས་ནས་གཞི་བཟུང་སྟེ་ལྷ་གནས་སོ་སོར་དྲི་ཡི་ཐིག་

༄༅། །ལེ་བསྐུས་པ་ལས། ལྷ་གྲངས་དང་མཉམ་པའི་ཚོམ་བུ་བཀོད་པའི་མཐའ་ཕྱི་ནང་གི་མཆོད་པས་བསྐོར། ལམ་འབྲིང་བསྡུས་གང་ཡང་རུང་བའི་བདག་གི་རྣལ་འབྱོར་སྔོན་དུ་
བཏང་ནས། སྐྱབས་སེམས་དང་བདུན་རྣམ་དག་ནི། །རྡོ་རྗེ་སློབ་དཔོན་སངས་རྒྱས་དཔལ། །སོགས་ལན་གསུམ། མཆོད་པ་བྱིན་བརླབ་ནི། ཧཱུྃ་བླ་མ་རྩ་གསུམ་སྣང་སྲིད་དག་པ་ལ༔ སོགས་
མཐར་སོ་སོའི་སྔགས་ལན་གསུམ། དེ་ནས་རྟེན་དང་བརྟེན་པ་བསྐྱེད་པ་ནི། ཧཱུྃ༔ ཆོས་རྣམས་སྐྱེ་མེད་འོད་གསལ་ནམ་མཁའི་དབྱིངས༔ ཞེས་པ་ནས། གཙོ་དང་འཁོར་བཅས་བསམ་ལས་འདས་
པར་སྒོམ༔ དེ་ཡི་ཕྱི་རོལ་པདྨ་འདབ་བརྒྱད་ལ། །འཇའ་ཚོན་ཐིག་ལེ་འོད་ཕུང་འཁྱིལ་པའི་ཀློང་། །རིག་འཛིན་རྣམ་བརྒྱད་མ་འདྲེས་འཇའ་ལྟར་ཤར། །ཀུན་ཀྱང་མཉེན་ཞུ་ཕོད་ཆེན་ཆོས་
གོས་དང་། །རིན་ཆེན་རུས་རྒྱན་ཕྱག་རྒྱ་གར་གྱིས་རོལ། །དེ་ཡི་ཕྱི་རོལ་པདྨ་འདབ་བརྒྱད་སྟེང་། །སྤྲུལ་པའི་གུ་རུ་མཚན་བརྒྱད་གསལ་འཚེར་འབར། །རིག་འཛིན་དཔའ་བོ་ཌཱཀྐི་སྤྲིན་

ལྟར་གཏིབས། །ཀུན་གྱི་གནས་བཞིར་འབྲུ་གསུམ་ཧྲཱིཿདྭངས་མ། །དེ་ལས་འོད་འཕྲོས་ཡེ་ཤེས་སྤྱན་དྲངས་བསྟིམ། །ཞེས་དཀྱིལ་འཁོར་གྱི་འཁོར་ལོ་རྫོགས་པར་གསལ་བ་ལ། །སྤྱན་འདྲེན་
མཆོད་བསྟོད་ལ་སོགས་པ་ཕྲུགས་གཅིག་ཏུ་བྱ་བ་ནི། ཧཱུྃ༔ ཡེ་ཤེས་ལྷ་ཚོགས་སྤྱན་འདྲེན་གཤེགས། །ཕྱི་ནང་གསང་བའི་མཆོད་པ་འབུལ། །སྐུ་གསུམ་ཐུགས་ཡོན་ཕྲིན་ལས་བསྟོད། །བག་
མེད་འགལ་འཁྲུལ་ཉམས་ཆག་བཤགས། །མཆོག་དང་ཐུན་མོང་དངོས་གྲུབ་སྩོལ། །ཨོཾ་བཛྲ་ཨ་ནས་ཤཔྟའི་བར་དང་། སརྦ་པཉྩ་རཀྟ་བྷ་ལིངྟ་ཁཱ་ཧི༔ ཞེས་བརྗོད་ཅིང་། སྒྲུབ་སྔགས་ཧཱུྃ་དགུ་
མ་དང་། སྒྲུབ་ཆེན་གསང་བ་ཡོངས་འདུས་ནི་ཅི་ནུས་བཟླ་ཞིང་། མཐར་མཆོད་བསྟོད་བསྡུས་ཙམ་བྱས་རྗེས། རང་གི་ལྕེ་ཧཱུྃ་ལས་སྐྱེས་པའི་རྡོ་རྗེའི་རང་བཞིན་དུ་གྱུར་ཅེས་བརྗོད། སྙན་གསན་
དབབ་པ་ནི། བླ་མ་རིག་འཛིན་དཀྱིལ་འཁོར་བཅས། །མ་ལུས་བདག་ལ་དགོངས་སུ་གསོལ། །བདག་ནི་ཆྒེེ་རྡོ་རྗེ་འཛིན། །སངས་རྒྱས་རྣམས་ནི་མཆོད་པ་དང་། །སེམས་ཅན་རྣམས་ལ་ཕན་

༄༅། །དོན་དུ། །བླ་མ་རིག་འཛིན་ཀུན་འདུས་ཀྱི། །དཀྱིལ་འཁོར་དམ་པ་བཞེང་འཚལ་བས། །དེ་ཕྱིར་གནང་བར་མཛད་དུ་གསོལ། །ཞེས་ལན་གསུམ་གསོལ་བ་བཏབ་ནས་གནང་བ་
བྱིན་ཏེ། ཡེ་ཤེས་ཀྱི་དཀྱིལ་འཁོར་སྟེང་གི་ནམ་མཁར་བཏེགས་པར་བསམ་ཞིང་། རྡོ་རྗེ་ཁུ་ཚུར་གཉིས་གཤིབས་པའི་མཛུབ་མོ་བརྐྱང་བ་རྩེ་གཏུགས་ནས་འོག་ཏུ་ཕྱོགས་པ་སྤྱི་བོར་གཏོད་པ་
དང་བཅས། ཨོཾ་བཛྲོད་ཏིཥྛ་ལྷན། ཞེས་ནམ་མཁའི་དབྱིངས་སུ་བཀོད་ལ། སླར་ཡང་མཆོད་ཅིང་བསྟོད་ནས་ཚོམ་བུ་མཆོད་པ་དང་བཅས་རེ་ཞིག་བསྡུ་བར་བྱའོ། །གཉིས་པ་བུམ་པ་སྟ་གོན་ནི།
གསེར་དངུལ་ཟང་སོགས་རིན་པོ་ཆེ་ལས་གྲུབ་པའི་བུམ་པའི་མཚན་ཉིད་ནི། ཞབས་ཞུམ་པ། ལྟོ་ལྡིར། མགྲིན་པ་ཕྲ། ཁ་ཡང་མཆུ་ཕྱིར་འཕྱང་བ། ཧ་ཅང་ཆུང་བ་མ་ཡིན་པ་སྟེ་དེ་ལྟ་བུའི་
བུམ་པ་རྣམ་རྒྱལ། ཁྲུས་བུམ། ལས་བུམ་སྟེ་གསུམ་ཀ་ཤིན་ཏུ་དག་ཅིང་གཙང་བར་བཀྲུས་པ་ལ་སུམ་བྷ་ནིའི་སྔགས་དང་བཅས་ཡུངས་ཀར་གྱིས་བྲབ། གུ་གུལ་བདུག རྣམ་བུམ་ལ་ཡེ་

ཤེས་ལྔ་མཚོན་པའི་བརྡར་མགུལ་ཆིངས་དར་སྣ་ལྔའི་ཁ་དོག་ཅན་ནམ། ཡང་ན་མཐིང་གར་བྱས་པའི་བུམ་མཚན་རྡོ་རྗེའང་སྟེང་དུ་གདགས་པའམ་བྲིས། བཀྲ་ཤིས་པའི་ཁྱེའུས་རྒྱུན་འབབ་ཀྱི་
ཆུ་ནས་བླངས་པའི་ཆུ་གཙང་སྲོག་ཆགས་མེད་པས་གཟུགས་སྐུ་གཉིས་ཀྱི་ཆ་སྟེ་བུམ་པའི་སུམ་གཉིས་ཁེངས་པར་བཀང་བ་ལ། བཅུད་རྫས་ནི། རིན་ཆེན། འབྲུ་སྣ། སྨན་སྣ། སྙིང་པོ། དྲི་ལྔ་སྟེ།
ལྔ་ཚན་ལྔར་བུམ་རྫས་ཉེར་ལྔར་གྲགས་པ་རྒྱུད་སྡེ་འོག་མ་དང་། འདིར་དེའི་སྟེང་དུ་བདུད་རྩི་ལྔ་བསྣན་པའི་སུམ་ཅུའམ། དེའི་ཡང་སྟེང་དུ་ཤ་ལྔ་བསྣན་པའི་བུམ་རྫས་སོ་ལྔ་པར་གྲགས་པ་ཕྱག་
བཞེས་ལ་འདེབས་ཤིང་། ཁ་ཅིག་ཏུ་ལྷ་གྲངས་དང་མཉམ་པའི་རིལ་བུ་སྡུག་པའང་བཤད། ཇི་ལྟ་ཡང་ཁྲུས་བུམ་མགུལ་ཆིངས་དཀར་པོ་དང་། ལས་བུམ་ལྗང་གུར་བྱ་ཞིང་། གཉིས་ཀ་ལ་བཅུད་
དང་ཁ་རྒྱན་ལ་སོགས་པས་མཛེས་པར་བྱ་སྟེ། དག་པ་སྦྱོར་ན། ཀུ་ཀུ་རཱ་ཛས། བུམ་པ་ལྷ་ཡི་གནས་ཡིན་ཏེ། ཁ་རྒྱན་གུལ་ཆིངས་རྟ་བབས་རྒྱན། །གཟུངས་ཐག་ཐུགས་རྗེ་ཆེན་པོའི་རྟགས། །

༄༅། །སྨན་ལྔ་ཐུགས་རྗེ་བྱང་ཆུབ་སེམས། །འབྲུ་རྣམས་ལྷ་ཡི་རང་བཞིན་ཡིན། །རིན་ཆེན་སྣ་ལྔ་སྐུ་ཡི་འོད། །སྙིང་པོ་ཡེ་ཤེས་ཐུགས་ཀྱི་དབྱིངས། །སྤོས་སོགས་ཚུལ་ཁྲིམས་ཡོན་
ཏན་བརྒྱན། །ཅེས་པ་ལྟར་རོ། །འགོད་ལུགས་ནི་སྟེགས་གཙང་མའི་ཁར་གཙོ་འཁོར་ཀྱི་ཚུལ་དུ་བཀོད་པའི་གཙོ་བོ་རྣམ་རྒྱལ་གྱི་བུམ་པའི་སྟེང་དུ་བྷནྡྷ་མཚན་ལྡན་དུ་བུར་ཆང་ཆོས་སྨན་སྦྱར་
བ་བླུག་ཅིང་དར་དམར་བརྒྱད་ལྟེབས་ཀྱི་ཁེབས་དང་བཅས་གཞག དེའི་སྟེང་དུ་མེ་ལོང་ལ་སིནྡྷུ་རས་ཆོས་འབྱུང་བསྣོལ་མར་བྲིས་པའི་དབུས་སུ་བཾ། པད་འདབ་བཞི་ལ་ཧ་རི་ནི་ས་བྲིས་པ་
བཞག་པའི་སྟེང་དུ་མན་ཤེལ་ཨོ་རྒྱན་ཡབ་ཡུམ་གྱི་ཙཀླི་བཅས་བཤམ། དེའི་མདུན་ངོས་ཀྱི་གཡས་སུ་ཁྲུས་བུམ་དང་། གཡོན་དུ་ལས་བུམ། གསུམ་ཀའི་སྟེང་དུ་གཟུངས་རྡོར་བཀོད་པའམ་
ཡང་ན་སྤོས་ཆོག་པ་བྱེད། གང་ལྟར་ཡང་སློབ་དཔོན་དང་སྦྲེལ་མཐའ་མཆོད་པས་བསྐོར། སྔར་ལྟར་མཆོད་པ་བྱིན་གྱིས་བརླབས་རྗེས། བུམ་པ་བསང་སྦྱངས། སྟོང་པའི་ངང་ལས་རྣམ་རྒྱལ་བུམ་

པ་ནི། །བྷྲཱུྃ་ཡིག་ཡོངས་གྱུར་རིན་ཆེན་སྣ་ཚོགས་ལས། །ཡོངས་གྲུབ་ཕྱི་ནི་བུམ་གཟུགས་ནང་གཞལ་ཡས། །ཚད་དང་མཚན་ཉིད་ཐམས་ཅད་རྫོགས་པ་ཡི། །ཕོ་བྲང་དབུས་སུ་རིན་ཆེན་
ཟུར་བརྒྱད་མཛེས། །ལྟེ་དབུས་པདྨ་ཉི་ཟླ་བརྩེགས་པའི་སྟེང་། །ཞེས་པ་ནས། གཙོ་དང་འཁོར་བཅས་བསམ་ལས་འདས་པར་སྒོམ། །དེ་ཡི་ཕྱིར་རོལ་པདྨ་འདབ་བརྒྱད་ལ། །འཇའ་ཚོན་ཐིག་
ལེ་འོད་ཕུང་འཁྱིལ་བའི་ཀློང་། །རིག་འཛིན་རྣམ་བརྒྱད་མ་འདྲེས་འཇའ་ལྟར་ཤར། །ཀུན་ཀྱང་མཉེན་ཞུ་ཕོད་ཆེན་ཆོས་གོས་དང་། །རིན་ཆེན་རུས་རྒྱན་ཕྱག་རྒྱ་གར་གྱིས་རོལ། །དེ་ཡི་ཕྱི་
རོལ་པདྨ་འདབ་བརྒྱད་སྟེང་། །སྤྲུལ་པའི་གུ་རུ་མཚན་བརྒྱད་གསལ་འཚེར་འབར། །རིག་འཛིན་དཔའ་བོ་ཌཱཀྐི་སྤྲིན་ལྟར་གཏིབས། །གཡས་ཀྱི་ཁྲུས་བུམ་ནང་དུ་པད་ཟླའི་སྟེང་། །ཧཱུྃ་གིས་
མཚན་པས་རྡོ་རྗེ་ཡོངས་གྱུར་པས། །བཛྲ་ས་ཏཱ་སྐུ་མདོག་ཆུ་ཤེལ་མདོག །ཞལ་གཅིག་ཕྱག་གཉིས་སེམས་དཔའི་སྐྱིལ་མོ་ཀྲུང་། །ཕྱག་གཡས་ཤེལ་གྱི་རྡོ་རྗེ་ཐུགས་ཀར་གཏོད། །གཡོན་

༄༅། །པས་དངུལ་དཀར་དྲིལ་བུ་དཀུ་ལ་བརྟེན། །དར་དང་རིན་ཆེན་སྣ་ཚོགས་རྒྱན་གྱིས་སྨྲས། །ཞི་ཚུལ་དགུ་ལྡན་མཚན་དཔེའི་གཟི་མདངས་འབར། །གཡོན་གྱི་ལས་བུམ་དབུས་
སུ་པད་ཉི་དང་། །རྒྱ་གྲམ་སྟེང་དུ་ཧཱུྃ་ལས་སྣ་ཚོགས་ཀྱི། །རྡོ་རྗེ་ཧཱུྃ་གིས་མཚན་པ་ཡོངས་གྱུར་ལས། །བདུད་རྩི་འཁྱིལ་བ་ཞལ་གཅིག་ཕྱག་གཉིས་པ། །སྐུ་མདོག་ལྗང་གུ་ཞབས་གཉིས་དོར་
སྟབས་ཅན། །ཕྱག་གཡས་སྣ་ཚོགས་རྡོ་རྗེ་བསྡིགས་པའི་ཚུལ། །གཡོན་པ་དེ་ཡི་ཡུ་བའི་དྲིལ་བུ་འཛིན། །ཁྲོ་ཚུལ་གར་དགུའི་ཉམས་ལྡན་སྦྲུལ་ལ་སོགས། །མི་སྡུག་རྒྱན་གྱིས་སྨྲས་པའི་
རང་བཞིན་ཅན། །ལྷ་ཚོགས་ཀུན་གྱི་གནས་གསུམ་ཨོཾ་ཨཱཿཧཱུྃ། །གིས་མཚན་དེ་ལས་འོད་ཟེར་དཔག་མེད་པ། །འཕྲོས་པས་རང་འདྲའི་ཡེ་ཤེས་སྤྱན་དྲངས་ཏེ། །རང་རང་དམ་ཚིག་སེམས་
དཔར་དབྱེར་མེད་བསྟིམ། །ཧཱུྃ་ཡེ་ཤེས་ལྷ་ཚོགས་སྤྱན་འདྲེན་གཤེགས། །ཕྱི་ནང་གསང་བའི་མཆོད་པ་འབུལ། །སྐུ་གསུང་ཐུགས་ཡོན་ཕྲིན་ལས་བསྟོད། །བག་མེད་འགལ་འཁྲུལ་ཉམས་

ཆག་བཤགས། །མཆོག་དང་ཐུན་མོང་དངོས་གྲུབ་སྩོལ། །ཨོཾ་བཛྲ་ཨརྒྷཾ་སོགས་ནས། ཤཔྟ་པཉྩ་རཀྟ་བྷ་ལིངྟ་པཱུ་ཙ་ཧོ། ཞེས་པའི་སྤྱན་འདྲེན། མཆོད་བསྟོད། ནོངས་བཤགས་ཆིག་རྫོགས་
སུ་གྲུབ་པའི་རྗེས། བཟླས་པ་བྱ་བ་ནི། གཙོ་བུམ་ལ་དམིགས་ཏེ་གཟུངས་ཐག་ལ་འཇུས་ནས། ཧཱུྃ་དགུ་མ་དང་། སྒྲུབ་ཆེན་གསང་བ་ཡོངས་རྫོགས་ཀྱི་ཡང་སྙིང་སྟོང་ཚོ་ཙམ་བཟླས་རྗེས། གཡས་
ཀྱི་ཁྲུས་བུམ་ལ་དམིགས་ཏེ། དེའི་གཟུངས་ཐག་ལ་འཇུས་ནས་ཡིག་བརྒྱ་ཅི་ནུས་བཟླ། གཡོན་གྱི་ལས་བུམ་ལ་དམིགས་ནས་ཀུཎྜ་ལི་ཕྱོགས་མཚུངས་བཟླས་རྗེས། བུམ་པ་གསུམ་གྱི་དཀྱིལ་
འཁོར་ལ་དམིགས་ནས། ཨརྒྷཾ་སོགས་ཀྱིས་མཆོད། བསྟོད་པར་འོས་པས་བསྟོད་ནས་འོད་ཞུ་ནི། བུམ་པ་གསུམ་གྱི་ལྷ་ཚོགས་བདེ་སྟོང་ཆེན་པོའི་རྣམ་རོལ་དུ་འོད་དུ་ཞུ་ནས་རང་རང་གི་བྱེད་
ལས་འགྲུབ་པའི་ནུས་ཅན་དུ་གྱུར། ཅེས་བརྗོད་ཅིང་བསམ་མོ། །དེ་ནས་བུམ་པ་སྟེགས་དང་བཅས་པ་རེ་ཞིག་གཙང་སར་བསྡུ་ཞིང་། མཆོད་པ་རྣམས་ཀྱང་བསྡུ་བ་ནི་བུམ་པ་སྟ་གོན་གྱི་རིམ་པའོ། ། 

༄༅། །གསུམ་པ་སློབ་མ་སྟ་གོན་གྱི་རིམ་པ་ལ་གསུམ། སྔོན་འགྲོ་དངོས་གཞི། རྗེས་སོ། །དང་པོ་ནི། ཁྲུས་བུམ། དུང་ཞལ།ལས་བུམ། བགེགས་གཏོར། མཎྜལ། སོ་ཤིང་། མཎྜལ་ཚོམ་
བུའི་རབ། དྲིའི་ཆུ། སྲད་བུ། ཀུ་ཤ སྐྱེ་མཆེད་བྱིན་བརླབས་ཀྱི་ཙཀླིརྣམས་མངོན་དུ་འདུ་བྱས་ལ། སྣོད་དུ་གྱུར་པའི་སློབ་མ་ཟུང་དུ་མ་གྱུར་བའི་གྲངས་ལྡན་རྣམས་ལ་ལས་ཆུས་ཁྲུས་བྱ། གྲལ་
དུ་འཁོད། དེ་ནས་བགེགས་ལ་གཏོར་མ་བྱིན་ཞིང་བདེན་སྟོབས་ཀྱིས་བསྐྲད། གུ་གུལ་གྱིས་བདུག སྲུང་འཁོར་གཞོམ་གཞིག་དང་བྲལ་བར་བསྒོམས་ལ། སྟ་གོན་ཞུ་བའི་ཡོན་དུ་མཎྜལ་དབུལ་
དུ་གཞུག དེ་ནས་སློབ་དཔོན་གྱིས། འོ་ཁྱེད་ཅག་བླ་མ་རིག་འཛིན་བདེ་གཤེགས་ཀུན་འདུས་ཀྱི་དཀྱིལ་འཁོར་ཟབ་མོར་འཇུག་པའི་གསོལ་བ་འདེབས་པ་དེ་སྐལ་བ་བཟང་། དེ་ལྟ་ནའང་ཇི་སྐད་དུ།
གསང་སྔགས་དངོས་གྲུབ་དོན་གཉེར་ན། །འཇིག་རྟེན་ཚེ་འདིའི་ཞེན་པ་དོར། །ཕ་རོལ་ལ་ནི་འདུན་པ་བསྐྱེད། །འདི་འབྲས་གཉེར་ན་ཕྱི་མ་འཇོག །ཕྱི་མ་གཉེར་ན་འདི་འབྲས་འགྲུབ། །

དེ་བས་རང་གཞན་དོན་བྱའི་ཕྱིར། །བསམ་པ་བཟང་པོ་མཆོག་ལ་སྦྱོར། །ཞེས་གསུངས་པ་ལྟར་གང་ཞིག་མཆོག་གི་དངོས་གྲུབ་མི་སློབ་པའི་ཟུང་འཇུག་གི་འབྲས་བུ་དོན་དུ་གཉེར་བ་དག་གིས་
འཁོར་བའི་བདེ་སྐྱིད་མངོན་མཐོའི་གོ་འཕང་དང་། ངེས་འབྱུང་གི་བློ་དང་ལྡན་ཡང་རང་ཉིད་ཞི་བདེ་ཙམ་ལས་སེམས་ཅན་གཞན་དོན་རླབས་པོ་ཆེ་འགྲུབ་པའི་ནུས་པ་དང་བྲལ་བ་ཉན་རང་གི་འབྲས་བུ་
ཙམ་གཉེར་བྱའི་དོན་མ་ཡིན་ཏེ། འདིར་ནམ་མཁས་གར་ཁྱབ་ཀྱི་སེམས་ཅན་ཐམས་ཅད་ཕ་མར་མ་གྱུར་པ་ནི་གཅིག་ཀྱང་མེད་ལ། ཕ་མ་དེ་དག་རང་གི་རང་བཞིན་མ་རིག་པའི་ངོ་བོ་བདག་ཉིད་
གཅིག་པས་རྒྱུ་བྱས། ཀུན་ཏུ་བརྟགས་པའི་མ་རིག་པས་རྐྱེན་སྦྱར་ཏེ་འཁོར་བ་སྡུག་བསྔལ་གྱི་རྒྱ་མཚོ་ལ་བདེ་འདོད་སྡུག་བསྔལ་སྒྲུབ་པའི་ཞེ་འདོད་ཕྱིན་ཅི་ལོག་ལ་རྣམ་པར་འཕྱན་ཞིང་། བཟོད་
དུ་མེད་པའི་སྡུག་བསྔལ་གྱི་རང་བཞིན་ལ་མཐོང་ཆོས་སུ་སྤྱོད་པས་ཤིན་ཏུ་ཉམ་ཐག་པ་འདི་རྣམས་ལ་སྙིང་རྗེ་དྲག་པོས་ཀུན་ནས་བསླངས་ཏེ། འདི་དག་གི་དོན་བྱ་བའི་ཕྱིར་མཁྱེན་བརྩེ་ནུས་གསུམ་

༄༅། །གྱི་ཕྲིན་ལས་ཚད་མེད་ཅིང་དོན་གཉིས་ལྷུན་གྲུབ་ཀྱི་བརྟུལ་ཞུགས་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་རྡོ་རྗེ་ཐེག་པའི་མྱུར་ལམ་རྨད་དུ་
བྱུང་བའི་དཀྱིལ་འཁོར་ཟབ་མོ་འདིར་འཇུག་པར་བྱའོ་སྙམ་པའི་སེམས་བསྐྱེད་ཀྱི་འཕེན་པས་གཞི་བཟུང་ནས་གསོལ་བ་གདབ་པ་འདིའི་རྗེས་ཟློས་མཛོད། ཅེས་གདམས་ལ་སློབ་མའི་སྙིམ་པ་མེ་
ཏོག་དང་བཅས། དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་
བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་
བདག་ནི་གཞུག་ཏུ་གསོལ། །ཞེས་ལན་གསུམ་གྱིས་གསོལ་བ་བཏབ་རྗེས། །སྐྱབས་སུ་འགྲོ་ཞིང་སེམས་བསྐྱེད་པའི་རིམ་པ་སྤྱི་དང་། ཁྱད་པར་ཐེག་ཆེན་གྱི་རིགས་ལ་ནུས་པ་སད་པ་དང་

སྨོན་སེམས་བརྟན་ཞིང་སྤྱོད་པ་ལ་སློབ་པའི་དོན་དུ་སེམས་ཅན་ཐམས་ཅད་བདག་གིས་མགྲོན་དུ་གཉེར། ཞེས་པ་ལ་སོགས་འདིར་སྤྱིར་བཏང་གི་བྱང་སྡོམ་བཟུང་ཞིང་རྒྱུད་དག་པར་བྱས་ནས་
དམིགས་བསལ་ནང་དབང་བསྐུར་བའི་དེ་མ་ཐག་པར་སྡོམ་པ་གསུམ་ཆིག་རྫོགས་སུ་འཛིན་པ་ཡིན་ལ། དེའི་སྦྱོར་བ་ནི། ཁྱེད་རང་རྣམས་ཐུན་མོང་དང་ཁྱད་པར་གྱི་སློབ་པའི་གནས་རྣམས་ཁས་
བླང་ཞིང་གཟུང་བར་བྱ་བའི་གཞི་རྟེན་དུ་མདུན་གྱི་ནམ་མཁར་དཀོན་མཆོག་གསུམ་གསལ་བར་དམིགས་ལ་ཚིག་དོན་ཡིད་ལ་འཇུག་པས་འདིའི་རྗེས་ཟློས་མཛད་པར་ཞུ། དཀོན་མཆོག་གསུམ་
ལ་བདག་སྐྱབས་མཆི། །སྡིག་པ་མི་དགེ་སོ་སོར་བཤགས། །སོགས་ཚར་གསུམ་མོ། །དེ་ལྟར་རྡོ་རྗེའི་ཐེག་པ་ལ་རྣལ་འབྱོར་དུ་བྱེད་པ་རྣམས་ཀྱིས་དངོས་གྲུབ་ནི་རྩ་བ་གསུམ་ཁོ་ན་ལ་བརྟེན་
ནས་ཐོབ་དགོས་ཤིང་དེའི་ཕྱིར་ཐུན་མོང་མ་ཡིན་པའི་ཞིང་ལ་ཁྱད་པར་གྱི་སྐྱབས་སུ་འཛིན་ཞིང་བྱང་སའི་ཐུན་མོང་པའི་སྟེང་དུ་སྒོ་གསུམ་ཐ་མལ་གྱི་སྣང་ཞེན་ལས་ལྡོག་པའི་ཉེས་སྤྱོད་སྡོམ་པ། བསྐྱེད་

༄༅། །རྫོགས་ཀྱི་ལམ་ཟབ་མོ་ལ་བསླབ་པའི་དགེ་བ་ཆོས་སྡུད། གཞན་དོན་དུ་ལས་བཞིའི་ཕྲིན་ལས་ལ་འཇུག་པའི་སེམས་ཅན་དོན་བྱེད་དེ་སྔགས་སྡོམ་གྱི་བསྡམས་པའི་ཚུལ་ཁྲིམས་།
བྱེ་བྲག་པ་རྣམས་ལ་སློབ་བོ་སྙམ་པས་འདིའི་རྗེས་ཟློས་མཛོད། བླ་མ་རྩ་གསུམ་སྐྱབས་ཀྱི་མཆོག་ཏུ་འཛིན༔ འགྲོ་བའི་དོན་དུ་སྨོན་འཇུག་སེམས་བསྐྱེད་དེ༔ སྐུ་གསུང་ཐུགས་དང་
མཉམ་སྦྱོར་གསང་སྔགས་ཀྱི༔ དམ་ཚིག་སྡོམ་པ་རྟག་ཏུ་བསྐྱར་བར་བགྱི༔ ཞེས་གསུམ། དེ་ལྟར་ཡང་སྡིག་པ་སྟོབས་ཆེན་གྱིས་རྒྱུད་མ་རུངས་པར་བྱས་ཤིང་བསོད་ནམས་ཆེན་པོ་དང་མི་ལྡན་
པ་དག་ལ་སྡོམ་པའི་ཚོགས་རྣམས་སྐྱེ་དཀའ་བས། དེའི་ཕྱིར་ཚེགས་ཆུང་ངུས་དགེ་ཚོགས་རྒྱ་ཆེན་པོ་བསྡུས་ཏེ་ཚོགས་བསགས་པའི་ཆེད་དུ་ཡན་ལག་བཅུ་པའི་དོན་དྲན་པས་འདིའི་རྗེས་ཟློས་
མཛོད༑ བླ་མ་ཡི་དམ་ཌཱཀྐིའི་ལྷ་ཚོགས་རྣམས༔ ཚོགས་གཉིས་བསགས་ཕྱིར་རྟེན་གྱི་མཆོག་ཏུ་འཛིན༔ དགའ་མགུ་རངས་པའི་སེམས་ཀྱིས་གུས་ཕྱག་འཚལ༔ དངོས་སུ་འབྱོར་དང་ཡིད་

སྤྲུལ་མཆོད་པས་མཆོད༔ སྡིག་པའི་ཚོགས་དང་དམ་ཚིག་ཉམས་ཆག་བཤགས༔ དགེ་ཚོགས་མཛད་པ་ཀུན་ལ་ཡི་རང་ངོ༔ ཐེག་གསུམ་ཆོས་ཀྱི་འཁོར་ལོ་བསྐོར་བར་བསྐུལ༔ འགྲོ་ལ་ཕན་
མཛད་མྱ་ངན་མི་འདར་བཞུགས༔ བདག་གཞན་དགེ་བ་བྱང་ཆུབ་ཆེན་པོར་བསྔོ༔ དེ་ལྟར་ཉམས་བླངས་དགེ་ཚོགས་ལ་བརྟེན་ནས༔ མཁའ་ཁྱབ་འཁྲུལ་པའི་སེམས་ཅན་ཐམས་ཅད་ལ༔ བྱམས་
དང་སྙིང་རྗེ་དགའ་བ་ཚད་མེད་དང༔ བཏང་སྙོམས་ལ་བརྟེན་མཉམ་ཉིད་ཆོས་ཀྱི་སྐུ༔ འགྲོ་བ་ཀུན་གྱི་ཡང་དག་གནས་ཐོབ་ཤོག༔ ཅེས་གསུམ་གྲུབ་རྗེས། །རྒྱུད་དག་པར་བྱ་བའི་ཕྱིར་དམིགས་
པ་འདི་བཞིན་༼འདིའི་ནང་དབང་སྐུར་བའང་ཟེར་ཏེ། དགོས་བ་ནི་དཔེར་ན་འཁོར་ལོ་སྒྱུར་བའི་རྒྱལ་ཚབ་ཏུ་དབང་བསྐུར་ལ་རང་རིགས་ཀྱི་སྲས་སུ་བསྐྲུན་བ་ཞིག་ངེས་པར་དགོས་པ་དང་འདྲ་བར་རྡོ་རྗེ་སློབ་དཔོན་གྱི་ཆོས་སྲིད་ལ་དབང་བསྐུར་ཕྱིར་སློབ་མ་ཉིད་སློབ་དཔོན་གྱི་སྲས་སུ་བསྐྲུན་ནས་
བུ་ཞེས་འབོད་པའི་རྒྱུ་མཚན་ནོ། །མཆན།༽མཛོད། སློབ་དཔོན་ཀུན་བཟང་རྡོ་རྗེ་ཐོད་ཕྲེང་རྩལ་ཡབ་ཡུམ་དུ་གསལ་བའི་ཐུགས་ཀའི་ཧཱུྃ་ཡིག་ལས་འོད་ཟེར་འཕྲོས། སློབ་མ་རྣམས་ཀྱི་ལུས་ལ་འཕོག་པས་རྣམ་

༄༅། །སྨིན་ཤ་ཁྲག་གི་ཕུང་པོ་སྦྱངས། ཧཱུྃ་ཡིག་ཏུ་གྱུར་པ་དེ་ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཕྱུང་། ཡུམ་གྱི་པདྨར་བབས་པས་རྡོ་རྗེ་ཐོད་ཕྲེང་རྩལ་
དུ་གྱུར། སླར་གཙོ་བོ་ཡབ་ཡུམ་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས་ཡབ་ཀྱི་ཞལ་དུ་ཞུགས། རྗེས་སུ་ཆགས་པའི་མེས་ཐུགས་ཀར་བྱང་ཆུབ་ཀྱི་སེམས་སུ་ཞུ་
བའི་རྒྱུན་སྐུའི་དབྱིབས་བརྒྱུད་རྡོ་རྗེའི་ལམ་ནས་བྱུང་། ཡུམ་གྱི་པདྨ་གནས་པའི་སློབ་མའི་སྤྱི་བོར་ནས་བྱང་ཆུབ་སེམས་ཀྱི་མངོན་པར་དབང་བསྐུར་ཏེ། ཡུམ་གྱི་པདྨ་ནས་ཕྱིར་ཕྱུང་། རང་རང་གི་
གདན་ལ་འཁོད་༼དཀྱིལ་འཁོར་གྱི་ཤར་སྒོར་འབོད་པའི་མོས་པ་བྱེད་པའང་ཡོད། མཆན།༽པར་བསམ་པའི་ངང་ནས་དམིགས་བསལ་གྱི་སྡོམ་པ་འཛིན་པ་དངོས་ཚོགས་ཞིང་གི་སྤྱན་སྔར་བདག་གིས་སེམས་ཅན་ཐམས་ཅད་
ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཕྱིར་སྡོམ་པ་གསུམ་གྱི་བསླབ་བྱའི་གནད་མཐའ་དག་བསྲུང་སྙམ་པའི་གདུང་ཤུགས་དྲག་པོས་ལམ་ལོག་པ་ལས་ཁྱད་པར་དུ་གྱུར་པ་སོ་སོ་

ཐར་པ་རིགས་བདུན། ལམ་དམན་པ་ལས་ཁྱད་པར་དུ་གྱུར་པ་བྱང་ཆུབ་སེམས་དཔའི་བསླབ་པ། ལམ་རྫོགས་པ་ལས་བྱེ་བྲག་ཏུ་འཕགས་པ་རིག་པ་འཛིན་པའི་སྔགས་ཀྱི་སྡོམ་པ་ནོད་པ་འདིའི་རྗེས་
ཟློས་གནང་བར་ཞུ། རྩ་གསུམ་རྒྱལ་བ་རབ་འབྱམས་རྣམས༔ ཡུད་ཙམ་བདག་ལ་རབ་དགོངས་ཤིག༔ རང་རང་གི་མིང་ནས་བརྗོད་ལ། བདག་ཉིད་རྡོ་རྗེ་ཆྒེེ་མོཿ སོགས་ནས། དེ་དག་
ཐམས་ཅད་བདག་གིས་གཟུང༔ ཞེས་ལན་གསུམ་གྱི་སྡོམ་པ་བཟུང་ཞིང་། ཐོབ་པར་ཤེས་པའི་སྒོ་ནས་དགའ་བ་ལྷང་ལྷང་སྒོམ་པས་སྔར་སྡོམ་པ་མ་ཐོབ་པ་ལ་གསར་དུ་ཐོབ་ཅིང་། ཐོབ་པ་
ཉམས་པ་དག་ལ་སོར་ཆུད་པ་དང་མ་ཉམས་པར་གནས་པ་རྣམས་ལ་གོང་དུ་འཕེལ་ཞིང་དང་དགེས་འཛིན་པ་ཡིན་ནོ། །ཞེས་སྤྲོ་བ་བསྐྱེད། སྒོ་གསུམ་བྱིན་གྱིས་བརླབས་པ་ནི་ལས་ཆུ་འཐོར།
དེ་ནས་སློབ་མའི་གནས་གསུམ་དུ་ཨོཾ་ཨཱཿཧཱུྃ་གསུམ་དང་། སླར་ཡང་མས་ནས། ཧཱུྃ་ཨཱཿཨོཾ་གསུམ་གྱིས་དྲིའི་ཐིག་ལེ་བྱས་ཏེ། ཁྱེད་རང་སློབ་མ་རྣམས་ལྷར་གསལ་བ་ལ་སྐུ་གསུང་ཐུགས་རྡོ་རྗེའི་

༄༅། །ཕྱག་རྒྱས་བསྲུངས་པས་མཆོད་པའི་གནས་སུ་གྱུར་ཅིང་། དེང་ནས་བཟུང་འདོད་ཡོན་ལ་སྲེད་པས་སྤྱད་མི་དགོས་པར་བདེ་སྟོང་ཡེ་ཤེས་འབར་བའི་གྲོགས་སུ་ཉེ་བར་སྤྱོད་པ་
མཚོན་ཕྱིར་ཨོཾ་བཛྲ་པུཥྤེ་པྲ་ཏིཙྪ་སྭཱ་ཧཱཿ ཞེས་སོགས་ཉེར་སྤྱོད་ལྔས་མཆོད་པ་ནི་སྟ་གོན་གྱི་སྔོན་འགྲོའི་ཆོས་སོ། །གཉིས་པ་དངོས་གཞི་ལ་དྲུག་ལས། དང་པོ་སྐྱེ་མཆེད་བྱིན་གྱིས་བརླབ་པ་ནི།
རིགས་ལྔའི་ས་བོན་གྱི་ཙཀླི་རྣམས་རིམ་པར་བསྐུར་བ་ལས། རིན་འབྱུང་གི་ས་བོན་རྣ་བར་བསྐུར་ཏེ། ཧཱུྃ༔ ཉན་བྱེད་ན་བའི་དབང་པོ་ནི། །རིན་ཆེན་འབྱུང་ལྡན་དེ་བཞིན་གཤེགས། །ཉན་པ་
སངས་རྒྱས་ཐམས་ཅད་གསུང་། །ཐོས་པ་རང་གྲོལ་མཉམ་ཉིད་ངང་། །ཏྲཱཾ་ཏྲཱཾ་ཏྲཱཾ་ཏྲཱཾ་ཏྲཱཾ། སྣང་མཐའི་ས་བོན་ལྕེ་ལ་བསྐུར་ཏེ། ཧཱུྃ༔ སྨྲ་བྱེད་ལྕེ་ཡི་དབང་པོ་ནི། །སྣང་བ་མཐའ་ཡས་དེ་བཞིན་
གཤེགས༑ ༑བརྗོད་པ་ཐམས་ཅད་སངས་རྒྱས་སྒྲ། །བརྗོད་པ་རང་གྲོལ་སོར་རྟོག་ངང་། །ཧྲཱི་ཧྲཱི་ཧྲཱི་ཧྲཱི་ཧྲཱི༔ མི་བསྐྱོད་པའི་ས་བོན་སྙིང་གར་བསྐུར་ཏེ། ཧཱུྃ༔ བསམ་པར་བྱེད་པ་སེམས་

ཀྱི་རྟེན། །མི་བསྐྱོད་རྒྱལ་བོ་དེ་བཞིན་གཤེགས། །ཙིཏྟ་ཀུན་བཟང་རྡོ་རྗེ་འཛིན། །དྲན་པ་རང་གྲོལ་ཆོས་དབྱིངས་ངང་། །ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། དོན་གྲུབ་ཀྱི་ས་བོན་ཡན་ལག་ལྔར་བསྐུར་ཏེ། ཧཱུྃ༔ བྱ་
བ་བྱེད་པ་ཡན་ལག་ལྔ། །དོན་ཡོད་གྲུབ་པ་དེ་བཞིན་གཤེགས། །བྱ་སྤྱོད་སྤྱོད་པ་སངས་རྒྱས་མཛད། །འདུ་བྱེད་རང་གྲོལ་བྱ་གྲུབ་ངང་། །ཧཱ་ཧཱ་ཧཱ་ཧཱ་ཧཱ༔ རྣམ་སྣང་གི་ས་བོན་སྙིང་གར་
བསྐུར་ཏེ། ཧཱུྃ༔ རྡོ་རྗེ་རྒྱལ་པོ་བདེ་བ་ཆེ། །བདག་ཉིད་ཁྱབ་བདག་ཀུན་ཏུ་བཟང་། །ཀུན་བཟང་ཡངས་པ་ཆོས་ཀྱི་དབྱིངས། །འགུལ་བསྐྱོད་བདེ་བའི་ཕྱག་རྒྱ་ཆེ། །ཨོཾ་ཨོཾ་ཨོཾ་ཨོཾ་ཨོཾཿ གཉིས་
པ་སོ་ཤིང་དོར་བ་ནི། །བཤད་རྒྱུད་རྡོ་རྗེ་ཕྲེང་བ་ལས། །དེ་ནས་རྡོ་རྗེ་འཆང་གིས་ནི། །སོར་ནི་བཅུ་གཉིས་གཞལ་བ་ཡིས། །ཟུར་ནི་གསུམ་དུ་ཡོངས་སུ་བྱ། །ཞེས་བཤད་པ་ལྟར་ལས། ཨ་།
ཤཱཏྠ་དང་ཨུ་དུམ་ཝཱ་རའམ། འོ་མ་ཅན་གྱི་ཤིང་ལ་སོགས་བྱང་ཆུབ་ཀྱི་རིགས་དང་ལྡན་པ་བུ་ག་འཛེར་པ་ཡོ་འཁྱོག་ལ་སོགས་པའི་སྐྱོན་དང་བྲལ་ཞིང་། རྟེན་འབྲེལ་བཅུ་གཉིས་གནས་སུ་དག་པའི་

༄༅། །བརྡར་སོར་མོ་བཅུ་གཉིས་པའམ། ཡང་ན་རྣམ་ཤེས་ཚོགས་བརྒྱད་དང་སྦྱར་བའི་སོར་མོ་བརྒྱད་པ་སྟེ། ཇི་ལྟར་ཡང་རྩེ་མོར་མེ་ཏོག་གི་ཕྲེང་བཅིངས་ཤིང་། རྩ་བ་ཕུར་པའི་རྣམ་
པ་ཅན་དྲི་བཟང་གིས་བྱུགས་ལ་སྲད་བུ་དམར་པོས་བཅིངས་པ། བདུད་རྩི་འཁྱིལ་བའི་སྔགས་ལན་བདུན་བཟླས་པའི་ཆུས་བྱིན་གྱིས་བརླབས་པས། སློབ་མ་རྣམས་ཀྱིས་དངོས་གྲུབ་ཀྱི་ལྟས་
བརྟག་པའི་ནུས་པ་ཅན་དུ་གྲུབ་པ་དེ་སྒྱུ་འཕྲུལ་ལས། ལག་མཐིལ་སོ་ཤིང་ཀུ་ཤ་སྦྱིན། །ཞེས་པ་ལྟར་སློབ་མའི་ལག་ཏུ་བྱིན། སྔར་ཉེར་བསྡོགས་བྱས་པའི་མཎྜ་གྱི་རྭ་བ་ར་ཁཱ་དཀར་པོས་བྲིས་རྒྱུ
པའི་འདབ་བརྒྱད་མུ་ཁྱུད་ཀྱིས་བསྐོར་བའམ། ཡང་ན་ཁྲུ་གང་གྲུ་བཞི་པའི་མཎྜལ་ལ་དྲི་དང་བ་བྱུང་གིས་སྦགས་པའི་ཚོམ་བུ་དགུ་བཀོད་པ་མདུན་དུ་བརྡར་བའི་ཤར་མཚན་མ་ནོར་བར་བཀོད། ཧཱུྃ་
ལས་བྱུང་བའི་སོ་ཤིང་སློབ་མའི་ལག་གཉིས་མཁའ་དབྱིངས་ཀྱི་རྒྱས་བཟུང་ཞིང་། རྩེ་མོས་ལྗགས་བཞར། རྩ་བས་སོ་དྲུད་པས་ཚེ་རབས་སུ་བསགས་པའི་སྡིག་སྒྲིབ་ཐམས་ཅད་དག་པ་དང་།

རང་གི་དངོས་གྲུབ་ཇི་ལྟར་ཐོབ་པའི་མཚན་མ་གསལ་བར་བསྟན་དུ་གསོལ་སྙམ་པས། ཤར་རམ་བྱང་དུ་ཁ་བལྟས་ལ། ཧོ་བླ་མས་བསྒོ་བ་ཇི་བཞིན་སོ་ཤིང་དོར། །བླ་མ་རིག་འཛིན་སྐུ་
གསུམ་ཐུགས་མཆོག་གི །ཡེ་ཤེས་དངོས་གྲུབ་དམ་པ་ཐོབ་བྱའི་ཕྱིར། །དབུས་ཕྱོགས་མེ་རི་འབར་བར་འབབ་པར་ཤོག །ཨོཾ་བཛྲ་ཧ་ས་ཧ། ཞེས་མིག་གཉིས་བཙུམ་ལ་ལྟོས་མེད་དུ་དོར་བས་
དགེ་མི་དགེའི་མཚན་མ་དང་། ངན་བཟློག་ཐབས་ནི། །ཇི་སྐད་དུ། ཕྱོགས་བཞི་དབུས་དང་ལྔར་བབས་ན། །རིགས་ལྔ་གང་ཡིན་དངོས་གྲུབ་ཐོབ། །མཚམས་སུ་ཕྲན་ཚེགས་སྟེང་མཁའསྤྱོད། །
འོག་ཏུ་རྩེ་བསྟན་ས་སྤྱོད་དང་། །རྩ་བ་རང་ལ་བསྟན་པ་ན། །ལན་གསུམ་སླར་ལ་བསྐྱར་ཞིང་འཕངས། །གཡས་སུ་ཡོ་ན་ཚེ་ཐར་གཏང་། །གཡོན་དུ་ཡོ་ན་སྦྱིན་པ་བཀྱེ། །ཕྲེད་བསགས་མར་
མེ་བརྒྱ་རྩ་སྤར། །ཀུན་ངན་སྒྲུབ་ལ་བར་ཆད་འབྱུང་། །བསགས་སྦྱང་དགེ་བ་རླབས་ཆེན་བྱ། །ཞེས་སོ། །གསུམ་པ་ཁྱོར་ཆུ་སྦྱིན་པ་ནི། དུང་ཞལ་གྱི་ཆུ་བཾ་ལས་བདུད་རྩིའི་རྒྱ་མཚོར་།

༄༅། །བསམ་ལ་འབྲུ་གསུམ་གྱིས་བྱིན་གྱིས་བརླབས་པ་འཐུང་དུ་བཅུག་པས་ལུས་ཀྱི་ནང་ཐམས་ཅད་ཡེ་ཤེས་ཀྱི་བདུད་རྩིས་གང་། རྣམ་རྟོག་བག་ཆགས་དང་བཅས་པ་བཀྲུས་པའི་
མོས་པ་བྱེད་དུ་གཞུག་ཅིང་། སློབ་དཔོན་གྱི་ༀ་༼སྔགས་དོན་ཨོཾ་གྱིས་མགོ་དྲངས་གསུང་རྡོ་རྗེའི་ས་བོན་གྱིས་བོས་ནས། ཆོས་ཐམས་ཅད་རྣམ་པར་དག་པ་ཡིན་པས་ཕུང་པོ་འདིའི་སྡིག་པ་རྣམ་པར་སྦྱོངས་ཤིག་རྣམ་པར་རྟོག་པ་ཐམས་ཅད་བསལ་བར་མཛོད་ཅེས་པ་ཡིན་ནོ། །
མཆན།༽ ཧྲཱིཿ བི་ཤུདྡྷ་སརྦ་དྷརྨ་པཱ་པཾ་བི་ཤུདྡྷ་ནི་ཙཱ་སྱ་བི་ཤོ་དྷ་ཡ་སརྦ་བི་ཀལྤནྡ་ཨ་པ་ན་ཡ་ཧཱུྃ༔ ཞེས་ལག་པ་གཡས་སུ་ལན་གསུམ་བྱིན་ཞིང་བཏུང་བའི་ལྷག་མ་དཔུང་པ་གཡོན་གྱི་ཕྱོགས་ནས་རྒྱབ་
ཏུ་དོར་བས་སྒོ་གསུམ་གྱི་དྲི་མ་དག་པར་བསམ་མོ། །བཞི་པ་བསྲུང་སྐུད་བཅིང་པ་ནི། སློབ་བུའི་ལུས་ཚད་མཉམ་པའི་སྲད་བུ་དམར་པོའམ། ཁ་དོག་ལྔ་ལྡན་སུམ་བལྟབ་ཏུ་བྱས་པ་ཧཱུྃ་ལས་
སྐྱེས་པའི་སྲད་བུར་མོས། སྒོ་གསུམ་བྱིན་གྱིས་རློབ་ཕྱིར་རྡོ་རྗེའི་མདུད་པ་གསུམ་དུ་བྱས་པ་ལས་ཆུས་བསངས་ཤིང་རྩ་སྔགས་ཀྱི་བྱིན་གྱིས་བརླབས་ལ། རྗེས་ཟློས་བྱ་བ་ནི། ཧོ་བླ་མས་

གནང་བའི་སྲུང་སྐུད་ལྔ་ལྡན་གྱི། །བསྲུང་པས་བདག་ཉིད་ཁྲོ་རྒྱལ་སྐུར་གྱུར་ནས། །སྟོང་ཕྲག་བརྒྱད་བཅུའི་བགེགས་རིགས་ཐམས་ཅད་ཀྱང་། །རྡུལ་ཕྲན་བཞིན་དུ་བཏུལ་ཞིང་བརླག་པར་ཤོག ། །
ཅེས་གྲུབ་རྗེས་སློབ་དཔོན་གྱི་སློབ་མའི་ཁམས་དཀར་དམར་གྱི་ཆའི་བར་ཆད་ཆེ་ཆུང་གི་སྒོ་ནས་སྐྱེས་པའི་དཔུང་པ་གཡོན་དང་། བུད་མེད་ཀྱི་གཡས་སུ་བཅིངས་ཤིང་། ཨོཾ་སརྦ་བུདྨ་མེེ་ཏྲི་རཀྵ་
རཀྵ་སརྦ་སྭཱ་ཧཱ། ཞེས་བཟླས་ལ། དེ་ཡང་ཉིས་རིམ་དུ་འཆིང་བ་ནི་ཉིན་མཚན་ནམ་། ཕྱི་ནང་གི་བར་ཆད་བསྲུང་བའི་རྟེན་འབྲེལ་ལོ། །སླར་ཡང་རྡོ་རྗེ་དང་བཅས་པའི་དྲིའི་ཆུས་མདུད་པ་ལ་རྒྱ་གྲམ་
དུ་རེག་ཅིང་། ཨོཾ་བཛྲ་རཀྵ་རཀྵ་སྭཱ་ཧཱ། ཞེས་བརྗོད་པས་ལུས་རྡོ་རྗེའི་གོ་ཆས་བཞུ་བླུགས་སུ་གཡོགས་པ་ལ་རྡོ་རྗེ་རྒྱ་གྲམ་གྱི་མདོ་འཛིན་རེས་མཚན་པར་སྒོམ་མོ། །ལྔ་པ་ཀུ་ཤ་བྱིན་པ་ནི། ཀུ་
ཤ་བསངས་ཆུས་འཐོར་ཞིང་། ཨོཾ་བཛྲ་ཏིཀྵྞདྷི༔ ཨོཾ་བཛྲ་རཀྵཧཾ། ཀུཤ་མི་དམིགས་ངང་ལས་ཆེ་བ་ཧཱུྃ་དང་། ཆུང་བ་དྷིཿལས་བྱུང་བའི་ཀུ་ཤའི་ཆུན་པོ་སྔོ་ལྗང་རྩྭ་རྩེ་མ་ཉམས་པ་རྨི་ལམ་མི་

༄༅། །འཕྱུགས་པའི་ནུས་པ་ཅན་དུ་གྱུར། ཅེས་བརྗོད་ཅིང་བསམས་ནས། ས་བོན་གཉིས་ལན་བདུན་བཟླས། སློབ་མས། ཧོ༔ བླ་མས་གནང་བའི་རྩྭ་མཆོག་ཉལ་སྔས་ཀྱིས། །།
དཀྱིལ་འཁོར་ལྷ་ཚོགས་བདག་གི་ལུས་ཞུགས་ནས། །བླ་མ་རིག་འཛིན་འཁོར་དང་བཅས་པ་ཡིས། །གྲུབ་རྟགས་མཚན་མ་བདག་ལ་བསྟན་དུ་གསོལ། །ཞེས་པའི་མཐར་སློབ་དཔོན་གྱིས་ཕོན་
ཆེ་བ་བསྟན་གྱི་དོན་དུ་ལག་གཡོན་དང་། ཆུང་བ་སྔས་ཀྱི་དོན་དུ་གཡས་པར་བཟུང་བསྣོལ་ནས་གཏོད་ཅིང་། ཨོཾ་བཛྲ་ཏིཀྵྞ་བཾ། ཞེས་བརྗོད། སློབ་མས། ཨོཾ་བཛྲ་ཏིཀྵྞ་སིདྡྷི་ཧཱུྃ་ཞེས་བླང་
དེ་ནས་སློབ་དཔོན་གྱིས། འོ་དོ་ནུབ་རང་རང་གི་གནས་སུ་བླ་མ་དང་དཀྱིལ་འཁོར་ལ་མོས་པ་རྩེ་གཅིག་པས་སེང་གེའི་ཉལ་སྟབས་ཀྱི་སྔས་བྱང་དུ་སྟོན་ལ། བདུད་རྩི་འཁྱིལ་པའི་སྔགས་བཟླ་བཞིན་
པར་ཉལ་བར་བྱོས་ཤིག དེ་ལྟར་ཉལ་ནས་ནངས་པར་དགེ་མི་དགེའི་རྨི་ལམ་ཐམས་ཅད་ང་ལ་སྨྱོས་ཤིག ཅེས་བསྒོ། དྲུག་པ་གསང་སྔགས་ལ་སྤྲོ་བ་བསྐྱེད་ཕྱིར་ཆོས་བཤད་པ་ནི། འཇིག་རྟེན་

དུ་ནི་ཀུན་མཁྱེན་དག །ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ལ་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ་། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་
དཀོན་པ་དེ། །གང་གིས་མཉམ་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །བསྐལ་པ་བྱེ་བ་དུ་མ་རུ། །སྡིག་པ་བྱས་པར་གྱུར་པ་གང་། །དེ་ཀུན་དཀྱིལ་འཁོར་འདི་འདྲ་བ།
མཐོང་བས་བྱང་བར་འགྱུར་ལགས་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསང་སྔགས་བཟླས་པ་ནི། །གོ་འཕང་བླ་ན་མེད་པར་འགྱུར། །
ཞེས་རྣམ་སྣང་མངོན་བྱང་ལས་བཤད་པ་སྟེ། དེའང་འདི་ལྟར་འཇིག་རྟེན་ན་དཀོན་པའི་དངོས་པོ་གང་ཞེ་ན་ཀུན་མཁྱེན་སྟོན་པ་རྫོགས་པའི་སངས་རྒྱས་ཏེ། དེ་འབྱུང་བར་དཀའ་བའི་དཔེ་ནི་ཨུ་དུམ་ཝཱ་
རའི་མེ་ཏོག་བཞིན་ཏེ། རྒྱུ་མཚན་ཅིའི་ཕྱིར་ན། ཨུ་དུམ་ཝཱ་རའི་མེ་ཏོག་དེ་ཡང་སངས་རྒྱས་འཇིག་རྟེན་ན་བྱོན་དུས་ལན་རེ་འབྱུང་བ་ལས་གཞན་དུ་ནི་འགའ་ཡང་མ་ཡིན་ནོ། །དེ་ཡང་འདི་ལྟ་སྟེ།

༄༅། །གཟིགས་པ་རྣམ་པ་ལྔ་ལས་རྒྱལ་རིགས་དང་། བྲམ་ཟེའི་རིགས་ཏེ་ཆེ་ཞིང་བཙུན་པའི་རིགས་ལ་གཟིགས་པའི་རྒྱལ་རིགས་སུ་འབྱོན་ན་མེ་ཏོག་དཀར་པོ་དང་བྲམ་ཟེའི་རིགས་
སུ་འབྱོན་ན་སེར་པོ་རང་འབྱུང་བའོ། །དེའི་ཕྱིར་དང་པོ་ཐུགས་བསྐྱེད་པ་ན་མེ་ཏོག་གི་རྒྱུའི་ས་བོན་འབྱུང་ངོ། །ཡུམ་གྱི་ལྷུམས་སུ་ཞུགས་པ་ན་ཁ་འབུས་བལྟམས་པ་ན་སྦལ་མིག་ཁ་བྱེ། གཞོན་
ནུའི་རོལ་རྩེད་མཛད་པ་ན་ཆེས་ཆེར་རྒྱས། དཀའ་ཐུབ་ཀྱི་ཚེ་ཅུང་ཟད་རིང་། སངས་རྒྱས་པ་ན་ལྷན་ནེར་འབར། ཆོས་ཀྱི་འཁོར་ལོ་བསྐོར་བ་ན་ཤིན་ཏུ་རྒྱས། མྱ་ངན་ལས་འདས་པའི་ཚེ་མེ་ཏོག་
དེ་བསྐམས་པར་གྱུར་ཏོ། །དེ་བས་ཀྱང་གསང་སྔགས་རྡོ་རྗེའི་ཐེག་པ་རྙེད་པར་དཀའ་སྟེ། ཅིའི་ཕྱིར་ན་ཐབས་དང་སྤྱོད་ཡུལ་བསམ་གྱིས་མི་ཁྱབ་པའི་འཕྲུལ་གསང་ཆེན་པོའི་མིག་འཕྲུལ་ལྟ་བུར་
གྲོལ་བའི་ལམ་ཡིན་པའི་ཕྱིར་ཏེ། འདི་ཉིད་དཀྱིལ་འཁོར་གྱི་ཚོན་རྩི་མཐོང་བ་ཙམ་གྱིས་བསྐལ་པ་བྱེ་བ་དུ་མར་བསགས་པའི་སྡིག་པའི་ལས་ཇི་སྙེད་པ་ཟད་པར་འགྱུར་པ་དང་། སྔགས་སྤྱོད་ཀྱི་

བརྟུལ་ཞུགས་མཚན་ཉིད་པར་གནས་ན་ཚེ་གཅིག་ལུས་གཅིག་ལ་རྣམ་པ་ཐམས་ཅད་མཁྱེན་པའི་གོ་འཕང་ལ་སྦྱོར་བའི་ཕྱིར་ཁྱེད་ཅག་གིས་བསྐལ་པ་དཔག་ཏུ་མེད་པ་ནས་ཚོགས་རླབས་པོ་ཆེ་བསགས་
ཤིང་ཀུན་ཏུ་བཟང་པོའི་འཁོར་དུ་འདུས་པ་ཆོས་ཅན། དེ་བས་ན་རིགས་ཀྱི་བུ་བདག་ཉིད་ཆེན་པོ་ཁྱེད་རྣམས་ཀྱིས། དེ་རིང་རྙེད་པ་ཆེན་པོ་རྙེད་པའི་རྟེན་འབྲེལ་མངོན་དུ་གྱུར་པས་སྤྲོ་བར་གྱིས་ཤིག
སང་ནངས་པར་དཀྱིལ་འཁོར་ཆེན་པོར་ནང་ཏུ་ཞུགས་ནས། བདག་ཉིད་ཆེན་པོ་རྒྱལ་བ་སྲས་དང་བཅས་པ་རྣམས་ཀྱི་གོ་འཕང་རྒྱུད་ལ་བཞག་ནས་རང་བྱུང་གི་སྐལ་པ་ཆེན་པོ་ཐམས་ཅད་གཟིགས་
ཤིང་ཐམས་ཅད་མཁྱེན་པའི་དེ་བཞིན་གཤེགས་པ་ཉིད་དུ་འགྱུར་བར་གདོན་མི་ཟ་བས་དགའ་བ་དང་སྤྲོ་བའི་འདུ་ཤེས་ཡང་དག་པར་བསྐྱེད་པར་གྱིས་ཤིག ཅེས་སྤྲོ་བ་བསྐྱེད་ཅིང་དགེ་བ་བསྔོས་
ནས་གྲོལ་ལོ། །དེའི་ཚེ་རྨི་ལམ་བརྟག་པ་ནི། འཇམ་དཔལ་རྩ་རྒྱུད་ལས། དང་པོའི་ཐུན་གྱི་རྨི་ལམ་གང་། །བད་ཀན་ལས་བྱུང་ཤེས་པར་བྱ། །གཉིས་པར་གང་བྱུང་མཁྲིས་པ་སྟེ། །འཇིག་རྟེན་ལ་

༄༅། །ཡོད་སྨད་པ་ཡིན། །གསུམ་པ་རླུང་བྱུང་ཤེས་པར་བྱ། །བཞི་པ་བདེན་པར་འབྱུང་བ་ཡིན། །ཞེས་མཚན་མོའི་ཆ་མཐུན་བཞིར་བཅད་པའི་ཐ་མ་ཐོ་རེངས་ཀྱི་ཆ་ལ་བརྟག་པར་བྱ་
ཞིང་། དེའང་ཉང་གཏེར་འགྲོ་འདུལ་ལས། རྨི་ལམ་ན་ཉི་མ་ཤར་བ་དང༔ གོས་གསར་པ་གྱོན་པ་དང༔ མགོ་ལ་མེ་ཏོག་གི་ཐོད་བཅིངས་པ་དང༔ སྐས་དང་གྱེན་ལ་འཛེགས་པ་ལ་སོགས་པ་བཟང་
བས་ལེགས༔ ཞེས་དང་། ངན་པ་ནི། ཐུར་ལ་འགྲོ་དང་གོས་ནག་གྱོན༔ ཐང་ལ་ཉལ་བ་ལ་སོགས་པ༔ཞེས་བཤད་པས་མཚོན་ཏེ། རྡོ་རྗེ་སློབ་དཔོན་གྱིས་དགོངས་པས་དཔག་ཤེས་པར་བྱས་ལ།
དགེ་ན་སྤྲོ་བ་བསྐྱེད་ཅིང་དགའ་སྤྲོའི་བདུད་མ་ཞུགས་པ་དང་། ངན་ན་ཚོགས་གཏོར་སྦྱིན་སྲེག་ལ་སོགས་པས་ཀུན་རྫོབ་ཏུ་བཟློག་ཅིང་། དོན་དམ་པར་རྣམ་སྣང་མངོན་བྱང་ལས། ཡང་ན་
དངོས་ཉམས་རྨི་ལམ་དང་། །དྲི་ཟའི་གྲོང་ཁྱེར་བཞིན་ཤེས་ནས། །བློ་དང་ལྡན་པས་རྨི་ལམ་རྣམས། །སྙིང་པོ་མེད་པར་ཤེས་པར་བྱ། །ཞེས་པ་ལྟར་དགེ་མི་དགེའི་རྟོག་པ་འོད་གསལ་གཉུག་

མའི་ཤེས་རིག་བརྗོད་དུ་མེད་པའི་ངང་དུ་ཟིལ་གྱིས་ནོན་པར་བྱའོ། །དེ་ལྟའི་ལས་རིམ་ལ་སོ་ཤིང་བྱང་ཆུབ་ཤིང་དྲུང་སངས་རྒྱས་པ་དང་། ཁྱོར་ཆུ་བདུད་རྩི་མྱངས་པ། སྲུང་སྐུད་བྱང་སེམས་
འཛག་མེད་དུ་བཅིང་བ། ཀུ་ཤ་སྟན་ལ་མཉམ་པར་གཞག་པའི་ཚུལ་དང་དག་པ་སྦྱོར་བའང་ཡོད་དོ། །གསུམ་པ་དཀྱིལ་འཁོར་བཞེང་བའི་བྱ་བ་ལ་གཉིས། དཀྱིལ་འཁོར་བྲི་བ་དང་། རྒྱན་དགྲམ་
པའོ༑ ༑དང་པོ་ལ་གཉིས། ཐིག་གདབ་པ། ཚོན་བཀྱེ་བའོ། །དང་པོ་ནི། སྒྱུ་འཕྲུལ་རྩ་རྒྱུད་ལས། འབྲུ་ལྔ་སྤོས་ལྔ་རིན་ཆེན་ལྔ། །སྙིང་པོ་ལྔ་དང་སྨན་ལྔ་དང་། །བདུད་རྩི་ལྔ་ཉིད་རང་
བསྐམས་ལ། །ཞེས་པ་ལྟར་རྫས་ལྔ་ཚན་དྲུག་དང་འབྱུང་ལྔས་གང་དུ་དཀྱིལ་འཁོར་བྱ་བའི་གཞི་ལ་ཁྱིམ་མེད་པར་བྱུག་ཅིང་བསྐྱང་ནུལ་ལེགས་པར་བྱས་རྗེས། དཔའ་བོའི་༼བདག་བོས་ཇི་ལྟར་བརྩེགས་པ་
འདོད་པ་བཞིན་སྤྲད་པ་ཡིན། མཆན།༽རིན་གྱིས་ཉོས་པའི་རས་བལ་སོགས་ཀྱི་རྒྱུ་ལས་གཞོན་ནུ་མ་མཚན་ལྡན་གྱིས་བཀལ་བའི་སྲད་བུ་ཁ་དོག་ལྔ་པའམ། ལྔ་ཚན་ལྔའི་བདག་ཉིད་ཅན་རིང་ཐུང་དཀྱིལ་འཁོར་

༄༅། །ཉིས་འགྱུར་ལ། སྦོམ་ཕྲ་སྒོའི་ཉི་ཤུ་ཆ་ཙམ་དུ་བྱས་པ་དཀྱིལ་འཁོར་གྱི་དབུས་སུ་གཞག སློབ་དཔོན་དང་གཟུངས་མ་གཙོ་བོ་ཡབ་ཡུམ་གྱི་ང་རྒྱལ་ལ་གནས་པས། ཐིག་
 སྐུད་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་ཡིག་འབྲུ་ལྔ་ལས་ཐིག་སྐུད་རིགས་ལྔ་ཡབ་ཡུམ་གྱི་ངོ་བོར་གྱུར་པ་བདག་ཉིད་ཀྱི་སྐུར་བསྡུས། བྱང་ཆུབ་ཀྱི་སེམས་སུ་ཞུ་བ་ཡུམ་གྱི་
མཁའ་ལ་སྤྲོས། ཛཱཿཛཱཿཛཱཿ ཞེས་རླུང་གི་འགྲོ་ལྡོག་དང་སྦྱར་ནས་ཡུམ་ལ་གཏད། དེས་བླངས་ཏེ་གཅིག་ཏུ་དྲིལ་ནས་རྟེན་འབྲེལ་སྙིང་པོས་རབ་ཏུ་གནས། སློབ་དཔོན་ཤར་དང་གཟུངས་མ་
ནུབ་ཏུ་ཞལ་ཕྱོགས་པས། ཨེ་མ་རིགས་ལྔའི་སངས་རྒྱས་གཙོ། །བླ་མ་རིག་འཛིན་ལྷ་ཚོགས་རྣམས། །འགྲོ་དོན་མཛད་དུས་འདི་ལགས་པས། །བདག་དང་འགྲོ་ལ་ཐུགས་བརྩེའི་ཕྱིར། །
ཀུན་བཟང་ཐིག་མཆོག་གདབ་ཏུ་གསོལ། །བྷྲུྃ་ཛྷཱ་ན་མ་དྷ་ལ་ཧཱུྃ། ཞེས་ལན་གསུམ་བརྗོད་ཅིང་སེ་གོལ་གཏོག་པ་དང་སྦྲག་ནམ་མཁའི་༼བན་ཚུན་གཉིས་ཀའི་ལྟེ་བའི་ཐད་ནི་བར་སྣང་ལ་གཡས་པའི་མཐེབ་མཛུབ་ཀྱིས་བཟུང་།

གཡོན་པས་ཐིག་སྐུད་བརྐྱང་ངོ་། །མཆན།༽དབྱིངས་ལ་ཡེ་ཤེས་ཀྱི་ཐིག་བཞིའམ། བརྒྱད་དམ། བཅུ་དྲུག་ལ་སོགས་ཐིག་སྐོར་མ་འཁྲུལ་བར་གདབ་པས་ཐིག་སྒྲས་བསྐུལ་ཏེ་བླ་མ་རིག་འཛིན་ཀུན་འདུས་
ཀྱི་དཀྱིལ་འཁོར་རྟེན་དང་བརྟེན་པར་བཅས་པ་སྟེང་གི་ནམ་མཁའ་ལ་ཁྲ་ལམ་གྱིས་གསལ། དེ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱང་སྤྲིན་ཕུང་འཁྲིགས་
པ་ལྟར་བྱོན་ཏེ་སྟེང་གི་ནམ་མཁར་བཞུགས་པར་བསམས་ལ་མཆོད་བསྟོད་ཅི་རིགས་སུ་བྱའོ། །གཞན་དུ་ལྷ་སྟ་གོན་ཚེ་ལས་ཐིག་རྫོགས་པར་གདབ་ནས། འདིར་ཡེ་ཐིག་ནི་ཚངས་ཐིག་གཉིས་
ཙམ་ལས་མི་གདབ་ཅིང་། དེ་ཡང་ཐིག་གི་སྒྲས་སངས་རྒྱས་ཐམས་ཅད་བསྐུལ་ཏེ་ཐིག་སྐུད་ལ་ཐིམ། དེ་ལས་ཐིག་སྐུད་གཉིས་པ་ཞིག་ཆད་པར་བསམ་པ་དང་ལས་ཀྱི་ཐིག་གི་ཚངས་པ་གཏེས་བོའི་
སྟེང་དེ་ནི་ནས་གདབ་ཅིང་། དེ་རྗེས་ལས་ཐིག་ཐམས་ཅད་ཀྱི་སྟེང་དུ་ཡེ་ཐིག་རྫོགས་པར་གདབ་པ་ལས། ནམ་མཁར་བྲི་བྱའི་དཀྱིལ་འཁོར་གསལ་བ་སོགས་བླ་མེད་རྒྱ་གཞུང་གི་དགོངས་པ་

༄༅ །མ་ཡིན་ཞེས་ཟེར་མོད། སློབ་དཔོན་སངས་རྒྱས་གསང་བས་སྤྱོད་རྒྱུད་ལ་དེ་ལས་ལྡོག་པར་བཤད་པས། དེ་ལྟ་ན་དཀྱིལ་འཁོར་གྱི་ལས་བྱང་མང་བ་བཞིན་དུ་ཚོགས་།
གསོགས་ཕུལ་ཆེ་བར་བཤད་པའང་ཡོད་པས་བླ་མེད་ལ་དེ་ལྟར་མི་རུང་བའི་དམ་བཞག་བྱེད་མི་དགོས་ཏེ། ཅིའི་ཕྱིར་ན་དགག་བྱ་དམིགས་བསལ་མེད་པ་དགོས་སོ་ལྷག་པོར་ཡོད་པའི་ཕྱིར་རོ། །
དེ་ནས་ལས་ཐིག་གདབ་པ་ནི། ཐིག་སྐུད་ཟུར་དུ་ཡོད་པའམ། མེད་ན་ཡེ་ཐིག་གདབ་མ་ཐག་པའི་ཐིག་སྐུད་ཀྱི་ཡེ་ཤེས་པ་བཛྲ་མུས་གཤེགས་སུ་གསོལ་བའི་སྲད་བུ་དེ་ཁས་ཀྱང་རུང་སྟེ། དེ་
ཉིད་བདུད་རྩི་ལྔ་དང་དཀར་ཆལ་གྱིས་སྔགས་ལ་སྔ་མ་ལྟར་ཕྱོགས་མ་འཁྲུལ་བས་ཐིག་གདབ་པ་ནི། ཤར་ནུབ་ལྷོ་བྱང་ཚངས་ཐིག་གཉིས། །མེ་རླུང་སྲིན་དབང་ཟུར་ཐིག་གཉིས། །བྱ་རྗེས་
བཙལ་ལ་ལག་ལེན་ལྟར། །གདབ་པས་ཐིག་ཆེན་བརྒྱད་ཀྱི་ཆ། །ལེགས་པར་དོད་པའི་གྲྭ་བཞིའི་ཁྱོན། །ཆ་ཆེན་བཅུ་དྲུག་དག་ཏུ་བགོ །དེ་ནས་ཚངས་ཐིག་གཉིས་པོ་ཡི། །གཡས་གཡོན་

ཆ་ཆེན་ནས་བརྩམས་ཏེ། །དང་པོ་ཕྱེད་གདབ་ཕྱི་མའང་གདབ། །གཉིས་པ་ཆ་བཞིར་བགོ་བར་བྱ། །གསུམ་བཞི་མི་གདབ་ལྔ་དབུས་དོར། །དྲུག་པ་ཕྱེད་གདབ་ཕྱི་མ་གདབ། །བདུན་པ་།
བཞིར་བགོ་བརྒྱད་དབུས་དོར། །ཕྱི་རིམ་པད་ཟླ་ཆ་ཆེན་ཕྱེད། །འོད་ལྔའི་མུ་ཁྱུད་ཆ་ཕྲན་གཅིག །དེའི་ཕྱི་དུར་ཁྲོད་ཆ་ཆེན་གཅིག །རྡོ་རྗེའི་རྭ་བ་ཆ་ཕྲན་གཉིས། །མེ་རི་ཆ་ཆེན་གཅིག་
རྣམས་ཏེ། །དེ་དག་རྣམས་ནི་ཟླུམ་པོར་བསྐོར། །ལྟེ་བ་ཟླུམ་པ་སྒོ་ཚད་ཕྱེད། །དེ་ཡི་མུ་ཁྱུད་ཆ་ཕྲན་གཅིག །འཁོར་ལོ་རྩིབས་བརྒྱད་ཆ་ཆེན་བྱེད། །དེའི་ཕྱི་པད་འདབ་ཉིས་རིམ་ལ། །སྒོ་ཚད་
ཕྱེད་ཕྱེད་འདབ་མ་བརྒྱད། །མཐའ་ལ་འོད་ལྔའི་མུ་ཁྱུད་བསྐོར། །གསེར་ཁྱམས་ཁྲག་ཁྱམས་གཉིས་པོ་ལ། །ཆ་ཕྲན་ཕྱེད་གསུམ་མ་འདྲེས་ཕྱེ། །སྒོ་བཞི་རྟ་བབས་རྣམ་བཞི་དང་། །གླང་རྒྱབ་
མིག་གསུམ་རྡོ་ར་སོགས། །དགོངས་འདུས་བཞིན་དུ་ཤེས་པར་བྱ། །དེའི་ཚེ་ཇི་སྐད་དུ། སྐུད་པ་ཆད་ན་སློབ་དཔོན་འཆི། །ཐིག་སྣ་ཤོར་ན་སློབ་བུ་འཆི། །ཕྱོགས་འཁྲུལ་བས་ནི་གཉིས་

༄༅། །ཀ་ཉམས། །རྒྱུན་ཆད་ལམ་ལ་གནོད་པར་འགྱུར། །དེ་ཕྱིར་མཁས་པས་སྒྲིམས་ཏེ་བྱ། །ཞེས་གསུངས་པས། རང་བཞིན་བག་ལ་ཉལ་གྱི་བསམ་པས་མ་ཡིན་པར་སྤྱོད་ལམ་
ཤིན་ཏུ་གཟབ་པ་དང་ཡིད་གྲིམས་པར་བྱ་ཞིང་། འདིའི་ཚེ་ཐིག་ལ་འགོད་དགོས་ན་ཧྲཱིཿའི་སྒྲས་ཐིག་མཁའ་ལ་བཏེག་པའི་འོག་ཏུ་འཛུལ་བར་བསམ་མོ། །གཉིས་པ་ཚོན་བཀྱེ་བ་ནི། རབ་རིན་པོ་ཆེ།
འབྲིང་འབྲུ་སྨན། ཐ་མས་ཚོན་ཏེ་རང་གནས་ཀྱི་ཡེ་ཤེས་མཚོན་པའི་ཚོན་སྣ་ཁ་དོག་ལྔ་པ་སྣོད་སོ་སོར་ཕྱོགས་མ་འཁྲུལ་པར་བཀོད་ཅིང་རིགས་ལྔའི་ས་བོན་བྲིས་ལ་བཞག ལས་ཆུས་འཐོར་
ཞིང་བསང་སྦྱངས། སྟོང་པའི་ངང་ལས་ཚོན་སྣ་ལྔ་ཨོཾ་ཧཱུྃ་ཏྲཱཾ་ཧྲཱིཿཨཱཿལས་རིགས་ལྔ་ཡབ་ཡུམ་གྱི་རང་བཞིན་དུ་གྱུར། སྤྲོ་ན་ཡེ་ཤེས་པ་སྤྱན་དྲངས། དབྱེར་མེད་དུ་གྱུར་པ་ལ་མཆོད་ཅིང་བསྟོད།
བསྡུ་ན་འབྲུ་ལྔའི་བསྙེན་པ་བརྒྱ་རྩ་བརྒྱད་དུ་བཟླ་ཞིང་། འབྲུ་ལྔ་འོད་དུ་ཞུ་བ་ལས་ཐིག་ཚོན་སོ་སོར་གྱུར་པར་དམིགས། མཐེབ་སྲིན་གཡས་ཀྱིས་ཚོན་ལ་རེག་ཅིང་། ཨོཾ་བཛྲ་ཙི་ཏྲ་ས་མ་ཡ་མ་ཏི་

ཏྲ་མ་ཧཱུྃ་ཞེས་དང་། མཐེབ་སྲིན་གཉིས་ཀས་རེག་ཅིང་། ཨོཾ་བཛྲ་ས་མ་ཡ་སུ་ཏྲ་མ་ཏི་ཀྲ་མ་ཧཱུྃ་ཛཿ ཛཛཞེས་བརྗོད། དེ་ནས་ཐོག་མར་སློབ་དཔོན་གྱིས་ཚོན་ཐོགས་ཏེ། སངས་རྒྱས་རིགས་
ལྔ་ཡེ་ཤེས་གཙོ། །བླ་མ་རིག་འཛིན་ལྷ་ཚོགས་རྣམས། །ཀུན་གྱི་དོན་རིག་བྱ་བའི་ཕྱིར། །ཡེ་ཤེས་ལྔ་ཡི་ཚོན་བཀྱེའོ། །ཞེས་བརྗོད་ལ་ཐོག་མར་དབུས་ཀྱི་ཕུར་ཁུང་དགང་། དེ་ནས་དབང་
ལྡན་དུ་ནང་ནས་རིམ་བཞིན་རྩིག་པ་རིམ་ལྔ་སྒོ་ཚད་ཙམ་དུ་དྲངས་པ་ལ་བྷནྡྷ་དག་པ། དེ་ནས་སློབ་མ་རྣམས་ཀྱིས་བྲིས་ནས་རྩིག་པ་སྦྲེལ་རན་པ་ན་པྲ་བརྟག་པའི་ཕྱག་བཞེས་ཡོད་དོ། །ཇི་ལྟར་ན་ཀུ་
ཀུ་རཱ་ཛས། རེ་ཁཱ་དམའ་བས་མི་འགྲུབ་ཅིང་། །ཡོན་པོས་གདུང་བ་སྐྱེད་པར་བྱེད། །ཆད་པས་སློབ་དཔོན་སློབ་མ་དག །འཆིའམ་ན་བར་འགྱུར་པ་ཡིན། །ཆད་ལྷག་ལས་ནི་ནད་འབྱུང་།
ཞིང་༑ ༑ཕྱོགས་འཁྲུལ་རྨོངས་པའི་ལས་སུ་འགྱུར། །ཞེས་གསུངས་ལ། དེ་ལྟ་བུའི་རྐྱེན་གྱིས་མི་འཕྲོགས་པར་བྲིས་ལ་ཚོན་ཐོབ་ནི། ལྟེ་བ་མཐིང་ག་འཁོར་ལོ་ཡི། །རྩིབས་བརྒྱད་མཐིང་ནག་

༄༅། །རྩིབས་མཆན་དམར། །པད་འདབ་ཉིས་རིམ་ཕྱོགས་མདོག་དང་། །མཚམས་ལ་མཛེས་མཚོན་དེ་རྣམས་ལའང་། །འོད་ལྔའི་མུ་ཁྱུད་མཛེས་པར་བྱ། །གསེར་ཁྱམས་སེར་ལ་ཁྲག་
ཁྱམས་དམར། །སྒོ་བཞི་ཕྱོགས་མདོག་རྩིག་པ་ལྔ། །ནང་རིམ་མཐིང་ལྗང་དམར་སེར་དཀར། །ཡང་ན་ཐོད་པ་རིམ་གསུམ་མོ། །འདོད་སྣམ་དམར་ལ་ཕ་གུ་སེར། །དྲ་ཕྱེད་བཞི་མཐིང་མདའ་
ཡབ་དམར། །པུ་ཤུ་མཛེས་ཚོན་ཀ་བ་བརྒྱད། །ཕྱོགས་མདོག་ཀ་རྒྱན་མཛེས་པར་བྱ། །མུན་པ་ནག་པོ་མུ་ཁྱུད་དམར། །གུ་ཎ་ཏཱ་ར་ཕྱོགས་ཀྱི་མདོག །རྟ་བབས་མཛེས་ཚོན་ཆུ་སྲིན་དམར། །
རྡོ་རྭ་ཕྱོགས་མདོག་ཞིང་ཁམས་ལྗང་། །པད་གདན་མཛེས་ཚོན་ཆོས་འཁོར་དམར། །གདུགས་དཀར་ཉི་ཟླ་དམར་དང་དཀར། །པད་རྭ་སྣ་ཚོགས་མདོག་ལྡན་མཛེས། །དེའི་ཕྱི་འོད་ལྔའི་མུ་
ཁྱུད་བསྐོར། །དུར་ཁྲོད་ས་གཞི་མཐིང་གའམ། །ཡང་ན་ལྗང་གུ་ནག་པོའོ། །རྡོ་རྭའི་གཞི་མཐིང་རྡོ་རྗེ་སེར། །མེ་རི་ཡེ་ཤེས་རྣམ་ལྔའི་མདོག །གཡས་སུ་འཁོར་བ་དང་བཅས་པ། །སྲབ་

མཐུག་མེད་ཅིང་སྙོམས་པར་བྲི། །ལྷ་མཚན་སོ་སོའི་གནས་རྣམས་སུ། །སྐུ་ཡི་ཕྱག་མཚན་ས་བོན་ནམ། །ཡང་ན་མདོག་མཐུན་ཐིག་ལེ་ནི། །གསལ་ལ་མ་འདྲེས་མཛེས་པར་བཀོད། ། །
ཅེས་སོ། །དེ་ལྟར་ལེགས་པར་གྲུབ་ནས་སློབ་དཔོན་གྱིས་ཐིག་ཚོན་དང་བཅས་པ་ལ་ལན་གསུམ་བསྐོར། །ཡི་གེ་བརྒྱ་པས་ཉམས་ཆག་བཤགས། དཀྱིལ་འཁོར་ལ་ཉེས་སྐྱོན་བརྟག་ཅིང་།
ཆད་ན་གསོ། ལྷག་ན་དབྱེ། སྐྱོན་དང་བྲལ་བར་མཐོང་ནས་སྟ་གོན་གྱི་དུས་ཀྱི་ནམ་མཁའི་ལྷ་ཚད་མེད་བཞིའི་སྔགས་རྒྱས་དལ་ལ་བསྟིམ་ཞིང་། རྟེན་འབྲེལ་སྙིང་པོ་དང་ཤིས་པ་བརྗོད་ཅིང་མེ་
ཏོག་གཏོར། ཐིག་ཚད་གྱི་ཡེ་ཤེས་པ་བཛྲ་མུས་གཤེགས་ལ་མི་མངོན་པར་བསྡུ་བར་བྱའོ། །དེ་ལྟ་བུའི་དཀྱིལ་འཁོར་ཆེ་ཆུང་གི་ཚད་ནི། གསང་བ་སྙིང་པོ་ལས། དཀྱིལ་འཁོར་ཁྲུ་གང་ཚད་
དུ་བྱ། །ཡང་ན་ལུས་གང་ཚད་དུ་སྟེ། །ཡང་ན་ལུས་ཀྱི་གསུམ་གྱི་ཚད། །ཅེས་དང་། ཡང་ན་ཁྲུ་ནི་བཅུ་དྲུག་དང་། །ཉི་ཤུའམ་ཉི་ཤུ་རྩ་ལྔར་བྱ། །ཞེས་སོ། །གཉིས་པ་རྒྱན་དགྲམ་པ་ནི།

༄༅། །གནས་ཁང་བྱི་དོར་གྱིས་འཐད་པར་བྱས་པ་ལ་ས་རྒྱན་གནམ་རྒྱན་ལ་སོགས་རྒྱན་གྱི་ཁྱད་པར་དུ་མས་མཛེས་པར་བྱས་ལ། དཀྱིལ་འཁོར་གྱི་དབུས་སུ་མཉྫིའམ་ཁྲིའུའི་ཁར་སྟ་།
གོན་ཇི་ལྟ་བའམ། སྔར་དཀྱིལ་འཁོར་ལྷ་གནས་བྱས་པའི་བུམ་པ་སྤྲོས་པ་ཆེ་སྐབས་སྤོས་རོལ་དང་བཅས་སྤྱན་དྲངས། དཀྱིལ་འཁོར་ལ་གཡས་སུ་བསྐོར་བ་དང་བཅས་འགོད། དེའི་སྟེང་དུ་
ཐོད་པ་མེ་ལོང་སོགས་སྟ་གོན་ཇི་ལྟ་བའམ། ཡང་ན་གཙོ་ཆེ་ན་བུམ་པ་རང་གནས་ཁ་རྒྱན་དུང་ཆོས་སྐུ་རྟེན་ཙཀླི་གཟུངས་ཐག་དང་བཅས་པའི་གཡས་སུ་བཀའ་རབ་འབྱམས་ཀྱི་དོན་དུ་ལམ་རྒྱས་
པའི་དབང་སྒྲུབ་གཏོར་མ་ཀུན་བཟང་རྡོ་རྗེ་ཐོད་ཕྲེང་གི་ཙཀླི་དང་བཅས་པ། གཡོན་དུ་གསང་དབང་གི་དོན་དུ་ཐོད་པ་རྫས་ལྡན་མ་དཱ་ན་དང་ཀར་བུར་བདུད་རྩིའི་ཕུར་པ་སོགས་ཀྱིས་བལྟམས་པ་
དར་དམར་བརྒྱད་སྟབ་ཀྱིས་གཡོགས་པའི་ཁར་ཤེར་དབང་གི་མེ་ལོང་སིནྡྷ་རའི་དཀྱིལ་འཁོར་ཅན་གྱི་སྟེང་དུ་དྲིལ་བུ་དང་ཤེར་ཙག དབང་བཞི་པའི་དོན་དུ་རྡོ་རྗེ་སེམས་དཔའི་མེ་ལོང་ཞེས་རང་།

བྱུང་གི་ཤེལ་ཟུར་བརྒྱད་པ་ཨོ་རྒྱན་ཡབ་ཡུམ་གྱི་སྐུ་འབག་དང་བཅས་པ་ལ་དར་དམར་གྱི་གུར་ཕུབ། མདུན་དུ་དྲག་པོ་སྒྲོལ་དབང་གི་ལྕགས་ཕུར། མེ་མཚམས་སུ་ཁྲུས་བུམ། དབང་ལྡན་དུ་
ལས་བུམ། ཕྱི་རོལ་དུ་ཁྲོ་བོ་བཅུའི་ཕུར་བ་རྣམས་འགོད་ཅིང་། དེ་ཡང་སྟེང་ཤར་གྱི་ཤར་དང་། འོག་ནུབ་ཀྱི་ནུབ་འགོད་པ་དཀྱིལ་འཁོར་ལ་བར་ཆད་བསྲུང་པའི་ཕྱིར་ཡིན་ལ། གཞན་དུ་དབང་
རྫས་ལ་ཕུར་པ་འདི་དག་དམིགས་ཀྱིས་མ་བསལ་བས་མ་གྲུབ་ཀྱང་ཆོག་གོ །འོན་ཏེ་སྒྲུབ་མཆོད་ཆེན་པོ་དང་སྨན་སྒྲུབ་ལ་སོགས་པའི་ཚེ་སྒྲུབ་རྫས་དམིགས་ཀྱིས་བསལ་བ་འགོད་དགོས་ཤིང་། 
འགོད་ལུགས་ཀྱང་ལྡིང་ཁྲི་རིམ་པ་གསུམ་གྱི་རྩེ་མོར་དབང་རྫས་འདི་དག་བཤམས་པ་ཡིན་ལ། འདིར་དབང་ཁོ་ན་གཙོ་ཆེ་བར་བཤད་པས་གཞན་རྣམས་ཟུར་འདེབས་ལས་རྟོགས་པར་བྱའོ། །
དེ་ལྟ་བུའི་དཀྱིལ་འཁོར་གྱི་མཐའ་སྐོར་ལས། ཤར་དུ་མཆོད་ཡོན། ཤར་ལྷོར་ཞབས་བསིལ། ལྷོར་མེ་ཏོག ལྷོ་ནུབ་ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་ཆབ། བྱང་དུ་ཞལ་ཟས།

༄༅། །བྱང་ཤར་དུ་མཚམས་འཛིན་མེ་ཏོགཤར་ཕྱོགས་སུ་མཆོད་གཏོར་གང་རྒྱས་སྨན་རག་གིས་མཐའ་བརྟེན་པ་དང་། ཅི་རིགས་པར་ཚོགས་མཆོད་ལ་སོགས་པ་བཤམ། དཀྱིལ་
འཁོར་གྱི་ཕྱོགས་བཞིར་གྲི་བཞི། ཟུར་བཞིར་རྒྱལ་མཚན་བཞི། དར་དང་མེ་ལོང་གིས་བརྒྱན་པའི་མདའ་བརྒྱད་ཕྱོགས་མཚམས་རྣམས་སུ་བཀོད་པ་ལ་ཚོན་སྐུད་ཀྱི་དྲྭ་བས་རྩིབས་བརྒྱན་རིས་
སུ་སྦྲེལ། སྟེང་ནས་རྨ་བྱའི་གདུགས་དང་བླ་བྲེས་ཕུབ། སྟག་ལྤགས་སམ་ཞིང་ཆེན་གྱི་སྒབ་དཀྲིས་བྱ། དེའི་ཕྱི་དར་པང་ལ་སོགས་པའི་ཡོལ་བས་གྲུ་བཞིར་སྦྲལ། མདོར་ན་དཀྱིལ་འཁོར་གྱི་
རྒྱན་བཀོད་མཛེས་ཤིང་བྱིན་ཆགས་པར་བགྱིས་ལ་འབྱུང་བ་གསུམ་གྱིས་སྦྱངས་དང་། ལས་ཆུས་ཀྱང་གཏོར། གུ་གུལ་གྱིས་བདུག ཡུངས་ཀར་གྱིས་བྲབ་པ་དང་ལྷན་ཅིག་སུམ་བྷ་ནིའི་སྔགས་
ཀྱིས་བགེགས་བསྐྲད། དེ་མ་ཐག་ཏུ་མཆོད་པ་བྱིན་བརླབ་བསྡུས་ཙམ་དང་བྱིན་འབེབས་པའང་བྱ་ཞིང་། སྐབས་འདིར་སྟ་གོན་གྱི་ཡེ་ཤེས་པ་དཀྱིལ་འཁོར་ལ་བསྟིམ་པའང་ཡོད། འདིར་གང་དུ་།

རྡུལ་ཚོན་ཀྱི་དཀྱིལ་འཁོར་གྲུབ་མ་ཐག་བྱས་པས་བར་ཆད་མི་འཇུག་པའི་ཁྱད་པར་ཡོད་པའང་ཤེས་པར་བྱ་ལ། གཞན་ཡང་དཀྱིལ་འཁོར་གྱི་མདུན་དུ་དབང་གི་དངོས་གཞི་ལ་ཉེ་བར་མཁོ་བའི་མིག་
དར། རྡོ་རྗེ་ཐུར་མ། སོ་ཤིང་། ཅོད་པན། བགྲང་ཕྲེང་། ལིངྒ། ཕྱག་ཤིང་། དུང་དཀར། གདན་འཁོར། སྒྲུབ་གཞུང་གི་པོ་ཏི་སོགས་གོ་རིམ་ལྟར་ཉེར་བསྡོག་བྱ་ཞིང་། དེར་མ་ལྟོས་པ་གུ་གུལ།
སྤོས་རོལ། འཐོར་ནས། བྱིན་འབེབས་ཀྱི་ངད་རྫས་སོགས་མངོན་པར་འདུ་བྱ་བ་གཅེས་སོ། །གཉིས་པ་དངོས་གཞིའི་བྱ་བ་ལ་གསུམ། དཀྱིལ་འཁོར་སྒྲུབ་པ། བདག་ཉིད་འཇུག་པ། གཞན་ལ་
དབང་བསྐུར་བའོ། །དང་པོ་ནི། སྣོད་བཅུད་སྟོང་གསལ་ནས་བཟུང་བདག་མདུན་དབང་དོན་དེ་ཉིད་གསལ་བ་ལྟར་ལས་གཞུང་བསྲང་ཞིང་། དེ་ཡང་སྒོམ་དོན་ནི། དཀྱིལ་འཁོར་གཞན་
ལྟར་བློའི་འཇུག་པས་བདག་མདུན་ཆོ་ག་གཅིག་གིས་བསྐྱེད་པ་ཡང་མ་ཡིན། སྔགས་གསར་མ་ལྟར་དཀྱིལ་འཁོར་རེ་ལ་ཆོ་ག་ཆ་ལག་དང་བཅས་པས་མཐར་ཆགས་སུ་བསྐྱེད་པའང་མ་ཡིན་པར།

༄༅། །ལུགས་སྲོལ་འདི་ལ་བདག་བསྐྱེད་ཟབ་མོ་ལུས་དཀྱིལ་ནང་ཨ་ནུ་ཡོ་ག་ལྟར་གསལ་བ་ལ། མདུན་བསྐྱེད་རྒྱ་ཆེན་ཕྱི་དཀྱིལ་བསྐྱེད་པ་མ་ཧཱ་ཡོ་ག་ལྟར་གསལ་ཞིང་། ཕྱི་མའི་
ཚིག་དོན་གྱི་རྒྱུ་དུས་ཕྱི་ཡི་དཀྱིལ་འཁོར་རྣམ་ལྔ་ལས་དབྱིངས་སུ་དབང་ལྷ་དང་། བུམ་པའི་བསྐྱེད་ཆོག་ཀྱང་གཟུགས་བརྙན་གཅིག་མེ་ལོང་ཐ་དད་པར་ཤར་བ་ལྟར་ཀ་དག་རང་བྱུང་གི་དབྱིངས་
རལས་ལྷུན་གྲུབ་ཐུགས་རྗེའི་རང་རྩལ་འགོག་ཏུ་མེད་པའི་སྣང་ཚའི་རྟེན་འབྲེལ་དུ་ཆབ་གཅིག་པར་བསྐྱེད་པ་ཡིན་ནོ། །གཞུང་གཞན་དུ་དབང་ལྷ་འདི་དབང་བསྐུར་དུ་ཉེ་བའི་ཚེ་དེ་མ་ཐག་པར་སྤྱན་
འདྲེན་པ་ཡོད། དེ་ལྟ་ན་རྡུལ་ཚོན་ལ་སོགས་པར་སྒྲུབ་པའི་དཀྱིལ་འཁོར་གྱིས་དབང་བསྐུར་པའི་བྱ་བ་མི་མཛད་དམ་ཞེ་ན། བྱ་བ་དངོས་མི་མཛད་དེ་དགོངས་པ་གཏད་པའི་སྒོ་ནས་དབང་བསྐུར་
བས་ན་དཀྱིལ་འཁོར་དེ་ལས་དབང་ཐོབ་པའི་སྒྲ་བཤད་བཞག་སྟེ། དོན་ལ་དབྱིངས་ཀྱི་དབང་ལྷ་དང་རྡོ་རྗེ་སློབ་དཔོན་གཉིས་སུ་མེད་པས་དབང་གི་བྱ་བ་མཛད་པའི་ཕྱིར་རོ། །དེ་ཅི་ཞེ་ན། རིག་

པའི་མེ་ཏོག་ནམ་མཁར་འབུལ། །ཞེས་དང་། དཀྱིལ་འཁོར་མ་བསྡུས་པའི་གོང་དུ། ཛཿཧཱུྃ་བཾ་ཧོཿས་དབང་ལྷ་རྣམསཿ ཡི་གེ་གསུམ་གྱི་རྣམ་པར་ཐིམ༔ཞེས་པས་ཤིན་ཏུ་གསལ་བར་གོ་ནུས་སོ། །
དེའང་བསྐྱེད་གཞིའི་དཀྱིལ་འཁོར་ལ་རྡོ་རྗེ་སློབ་དཔོན་གྱི་དགོངས་སྤྱོད་ཀྱི་བརྟུལ་ཞུགས་དང་སྦྱར་བའི་དབྱེ་བ་བཞིར་ཡོད་དེ། སློབ་དཔོན་རྫོགས་པའི་སངས་རྒྱས་ཀྱི་སློབ་མ་ས་བཅུ་རྒྱུན་མཐའ་
ལ་ཞུགས་པའི་སེམས་དཔའ་ཆེན་པོ་དག་ལ་འབྲས་དུས་ཀྱི་དབང་འོད་ཟེར་ཆེན་པོའི་རང་བཞིན་དུ་བསྐུར་བའི་དག་ཆེན་ཡེ་ཤེས་ཀྱི་དཀྱིལ་འཁོར། སློབ་དཔོན་མཐར་ལམ་ལ་ཞུགས་པས་སློབ་མ་
མཐོང་སྒོམ་གྱི་ས་ལ་བཞུགས་པའི་བྱང་སེམས་རྣམས་ལ་ཏིང་ངེ་འཛིན་གྱི་དཀྱིལ་འཁོར་ནམ་མཁའ་དང་མཉམ་པར་སྤྲུལ་ནས་བསྐུར་པ་དབྱིངས་རིག་སྤྲུལ་པའི་དཀྱིལ་འཁོར། སློབ་དཔོན་ས་ལ་
བཞུགས་པའི་རིག་འཛིན་ཅན་གྱིས་སློབ་མ་ཚོགས་སྦྱོར་གྱི་ཡོན་ཏན་མཐར་ཕྱིན་པ་དག་ལ་ཉམས་སྣང་སྒྱུ་མའི་དཀྱིལ་འཁོར་དུ་དབང་བསྐུར་བ་རིག་པ་ཉམས་ཀྱི་དཀྱིལ་འཁོར། སློབ་དཔོན་གཡོ་

༄༅། །ཐོབ་གོམས་བརྟན་གྱི་ཏིང་ངེ་འཛིན་ཚད་དུ་ཕྱིན་པ་དག་གིས་སློབ་མ་དད་བརྩོན་དམ་ཚིག་ཅན་ཡང་རབ་ལ་ལུས་དཀྱིལ། རབ་ལ་ཚོམ་བུ། འབྲིང་ལ་རས་བྲིས་སམ་ཆུ་ཚོན། ཐ་།
མ་རྡུལ་ཚོན་ཏེ་བུམ་དབང་གི་དཀྱིལ་འཁོར་དང་། མཆོག་དབང་གོང་མ་གསུམ་ལ། ཀུན་རྫོབ་བྱང་སེམས། ཕྱག་རྒྱའི་རྟག། དོན་དམ་བྱང་སེམས་ཏེ་རང་བྱུང་གི་དཀྱིལ་འཁོར་གསུམ་ལ
བརྟེན་ནས་དབང་བསྐུར་བ་ནི་མཚན་མ་རྫས་ཀྱི་དཀྱིལ་འཁོར་ཏེ། ཚུལ་འདི་ཡི་གནད་ཀྱིས་བླ་ན་མེད་པའི་རྒྱུད་སྡེའི་བཅུད་ཕུར་ཆེན་པོ་འདིར་དེ་ལྟར་བདག་ཉིད་གསལ་བའི་མདུན་དཀྱིལ་དུ༔ 
རྒྱུ་དུས་ཕྱི་ཡི་དཀྱིལ་འཁོར་རྣམ་ལྔ་ལ༔ ཞེས་པ་ལ་སོགས་པའི་རྡོ་རྗེའི་ཚིག་གིས་གོ་ཕྱེ་བ་ཡིན་ལ། སྔོན་ཆད་རྡོ་རྗེའི་ཚིག་རྐང་གི་མདུད་པ་འདི་དགོངས་པའི་རྩལ་གྱིས་འགྲོལ་ཤེས་པ་མ་བྱུང་
བས་མོས་སྒོམ་པ་ཡིད་ཅུང་ཟད་གཞུངས་པ་རྣམས་སྐབས་འདིར་བཀའ་བརྒྱད་ཀྱི་བསྐྱེད་ཆོག་རིམ་པ་གཉིས་སུ་དོགས་ནས་འཕྱང་མོ་ཉུག་ཅིང་། དཔྱོད་ལྡན་དག་གིས་ཀྱང་སྟ་གོན་ཀྱི་བུམ་པའི་

བསྐྱེད་ཆོག་ལ་བདག་མདུན་གྱི་ཆོ་ག་ཡོངས་རྫོགས་བཅུག་པ་སོགས་ནོངས་པ་དུ་མ་མངོན་དུ་བསལ་བའི་ཕྱིར་བདག་ཅག་གི་འཕྲུལ་གསང་ཆེན་པོ་འདི་རྟོགས་པའང་ཀུན་མཁྱེན་ཤནྟ་པུ་རི་པའི་བྱིན་
རླབས་ཡིན་པར་བལྟའོ། །དེའི་ཕྱིར་མན་ངག་དེ་ལྟ་བུ་ཁོང་དུ་ཆུད་པས་གཟུ་ལུམ་དང་རས་ཆོད་སྤངས་ཏེ་དཀྱིལ་འཁོར་སྒྲུབ་པའི་རིམ་པ་ལ་འཇུག་ཅིང་བསྙེན་སྒྲུབ་ནན་ཏན་གྱི་རྗེས། འོད་ཟེར་།
ཕར་འཕྲོས་མགར་གྱི་སོལ་མལ་གྱི༔ ཞེས་སོགས་ཀྱིས་བདག་མདུན་གྱི་ཛབ་ལ་དག་པ་བརྗོད། དེ་ནས་བུམ་པ་ལ་དམིགས་ཕྱེད་པའི་བཟླས་པ་ནི། གསང་བ་ཡོངས་རྫོགས་ཀྱི་རྒྱུད་ལས། ལྷ་
རྣམས་བསྙེན་སྒྲུབ་སྔགས་མཇུག་ལ། །དབང་གི་གསང་སྔགས་འདི་བཏགས་བསྙེན། །ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཨོཾ། འོད་ཟེར་སྤྲོ་བསྡུ་སྦྱོར་བ་ཡིས། །སྒྲུབ་རྫས་ལྟར་གསལ་བདུད་
རྩིར་བསྒྱུར། །སློབ་བུའི་སྒོ་གསུམ་སྒྲིབ་པ་སྦྱང་། །ཞེས་པ་ལྟར་ཛབ་དམིགས་ཀྱི་ཁྱད་པར་དེ་ལྟ་བྱའི་སྔགས་ཀྱི་ལྡེ་ཐུང་གདགས་ལུགས་ཤེས་དགོས་ལ། དེ་ཡང་མན་ངག་སྙིང་གཟེར་ནག་པོར། །

༄༅། །བསྙེན་པ་བྷྱོཿ ལ་སྒྲུབ་པ་ཕཊ། །ལས་སྦྱོར་དུས་སུ་སྭཱ་ཧཱ་དུག །ཅེས་སྔགས་སོགས་ཀྱི་དུག་སྐྱོན་རྣམ་གསུམ་དབྱུང་དགོས་པའི་ཕྱིར་འདིའི་མཇུག་གི་ལས་སྔགས་མེ་དཔུང་མ་
དོར་བ་ལ་དབང་གི་ལས་ལ་སྦྱོར་བའི་ཤམ་བུ་གདགས་པ་སྟེ། །དེ་ལྟར་ན། ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་སོགས་ནས། སརྦ་ཌཱཀྐི་ནི་ས་མ་ཡ་ཧྲཱིཾ་ཧྲཱིཾ་ཛཿ ཀཱ་ཡ་ཝཱཀྐ་ཙིཏྟ་ཨ་བྷི་ཥཉྩ་ཨོཾ༔ 
ཞེས་གཟུངས་ཐག་ལ་འཇུས་ནས་ཅི་ནུས་བཟླ། དེའི་ཚེ་གསང་རྫས་ཐོད་པའི་དཀྱིལ་འཁོར་དུའང་ཨོ་རྒྱན་ཡབ་ཡུམ་མཉམ་པར་རོལ་པའི་ཟུང་འཇུགས་བདེ་སྟོང་ཆེན་པོའི་རོས་ཚིམས་པས་ཐུགས་
བརྒྱུད་བསྐུལ། སློབ་མའི་སྒོ་གསུམ་གྱི་དྲི་མ་སྦྱང་། སྦྱོར་མཚམས་ནས་བྱང་སེམས་ཀྱི་རྒྱུན་དཔག་ཏུ་མེད་པ་བྱུང་བས་བྷནྡྷའི་ནང་ཁེངས་པར་བསམ། དེ་བཞིན་དུ་གཡས་ཀྱི་ཁྲུས་བུམ་ནང་དུ་
རྡོ་རྗེ་སེམས་དཔའ་ཀྲོང་ངེར་བསྐྱེད་ལ་དམིགས་ནས་ཡིག་བརྒྱ་ཅི་ནུས་དང་། གཡོན་གྱི་ལས་བུམ་དུ་བདུད་རྩི་འཁྱིལ་པ་དམིགས་པ་ལ་ཀུཎྜ་ལི་ཅི་མང་བཟླས་རྗེས། བུམ་པ་གསུམ་ཀའི་ལྷ་ལ་

དམིགས་ནས་མཆོད་བསྟོད་མདོར་བསྡུས་མཐར། བུམ་པ་གསུམ་གྱི་ལྷ་རྣམས་བདེ་སྟོང་ཆེན་པོའི་རྣམ་རོལ་དུ་འོད་དུ་ཞུ་ནས་རང་རང་གི་བྱེད་ལས་འགྲུབ་པའི་ནུས་པ་ཅན་དུ་གྱུར། ཞེས་བརྗོད་
ཅིང་དུང་ཆོས་ཀྱི་ཆུ་ཨོཾ་ཨཱཿཧཱུྃ་གིས་མཆོད་ཡོན་དུ་ཕུལ། དེ་རྗེས་དཀྱིལ་འཁོར་གྱི་ལྷ་ལ་གསོལ་བ་གདབ་པ་དང་དག་པ་བརྗོད་པ་ནི། ཧཱུྃ༔ ཆོས་དབྱིངས་མ་བཅོས་སྐྱེ་བ་མེད་པའི་ངང༔
སོགས་བརྗོད། གཙོ་བུམ་ནས་ལས་བུམ་ལ་ཅུང་ཟད་ལྡུག་པར་བྱའོ། །གཉིས་པ་བདག་འཇུག་བླང་པ་ནི། སྤྱིར་གསང་སྔགས་སྔ་འགྱུར་གྱི་ཕྱོགས་ལ་བདག་ཉིད་དཀྱིལ་འཁོར་བའི་
ལྷ་དང་རང་བཞིན་དབྱེར་མེད་དུ་རྟོགས་པའི་བདེན་པས་བཟླས་པའི་ཚེ་ཏིང་ངེ་འཛིན་གྱིས་དབང་བླང་བའམ། སྒོ་ཕྱེ་ནས་རིག་པའི་མེ་ཏོག་དོར་བ་ཙམ་གྱིས་ཀྱང་དགོས་པ་འགྲུབ་པའི་ལུགས་ཡོད་
དེ༑ འདིར་ནི་བསོད་ནམས་ཀྱི་ཚེགས་སྤེལ་པ་དང་། རང་རྒྱུད་ཀྱི་སྔགས་སྡོམ་རྣམ་པར་དག་ཅིང་ཇེ་བཟང་དུ་འགྱུར་བ་དང་། ལམ་དང་འབྲས་བུའི་དབང་གི་ཐོབ་བྱའི་རྟེན་འབྲེལ་ཁྱད་པར་ཅན་

༄༅། །རྣམས་ཤེས་རྒྱུད་ལ་འཇོག་པའི་ཕྱིར་བདག་འཇུག་དམིགས་ཀྱིས་བསལ་བ་ཡིན་ཏེ། སྒྱུ་འཕྲུལ་རྩ་རྒྱུད་ལས། ཀུན་བྱས་དབང་ཕྱུག་རིམ་པས་འཇུག དེ་ནས་སློབ་མ་འཇུག་པར་བྱ། །
ཞེས་བཤད་པ་དང་དོན་འབྱོར་ལ། དེའང་བདག་ཉིད་ཀྱི་རིག་པ་གདོད་ནས་ཡེ་ཤེས་ཀྱི་འཁོར་ལོར་རྫོགས་པ་དཀྱིལ་འཁོར་གྱི་གཙོ་བོ་དང་ཐ་མི་དད་པ་དེ་དབང་ལེན་བྱའི་ཡུལ་རྡོ་རྗེ་སློབ་དཔོན་གྱི་
ངོ་བོར་བྱས་པ་ལ། སྲིད་པའི་རྣམ་འགྱུར་བདག་འཛིན་ལས་བྱུང་བའི་གློ་བུར་བག་ཆགས་ཀྱི་རྟེན་དབང་ནོད་པའི་སློབ་བུར་བྱས་པས། ཁྲུས་ནས་དབྱུང་བ་དང་། བགེགས་གཏོར་བསྔོ་བ། 
མཎྜལ་འབུལ་བ། མིག་དར་འཆིང་བ་སོགས་སྔོན་དུ་སོང་ནས། རྡོ་རྗེ་སློབ་དཔོན་དགོངས་སུ་གསོལ༔ ཞེས་སྙིམ་པ་མེ་ཏོག་དང་བཅས་གསོལ་བ་གདབ་པ་ནས་བཟུང་དབང་གི་བྱ་བ་ཡོངས་སུ་
རྫོགས་པའི་བར་ཚིག་དོན་ཡིད་ལ་བརྣག་པས་འཇུག་པར་བྱ་ཞིང་། མཇུག་ཏུ་བདག་གི་ལུས་དང་ལོངས་སྤྱོད་ཀུན༔ ཞེས་པ་ཡན་ལས་མི་བརྗོད་དེ། འདི་བདག་འཇུག་རྐྱང་པའི་སྐབས་མ་ཡིན་

པར་སློབ་མ་ལ་དབང་གདོད་ཀྱི་བསྐུར་དགོས་པའི་ཕྱིར། ཕྱག་རྒྱ་བཞིའི་སྔགས་ཀྱིས་དབང་ལྷ་མི་བསྟིམ་པ་ཁོ་བོའི་མན་ངག་གོ །དེ་ནས་སློབ་བུ་འཇུག་པར་གནང་བ་ཞུ་བ་ནི། བཅོམ་ལྡན་
འདས་བདེ་བར་གཤེགས་པ་བླ་མ་རིག་འཛིན་ཀུན་འདུས་ཀྱི་དཀྱིལ་འཁོར་ཆེན་པོར་བདག་གིས་སློབ་མ་རྣམས་འཇུག་པར་འཚལ་བས་ཐུགས་རྗེ་ཆེན་པོས་གནང་བར་མཛད་དུ་གསོལ། ཞེས་
བརྗོད་པས་ལྷ་ཚོགས་རྣམས་ཀྱི་དེ་དེ་བཞིན་དུ་གནང་བ་བྱིན་པར་བསམ་མོ། །གསུམ་པ་སློབ་མ་རྗེས་སུ་བཟུང་བའི་ཆོ་ག་ལ་གཉིས། འཇུག་པ་དང་། དབང་གིས་སྨིན་པར་བྱ་བའོ། །དང་པོ་
ལའང་གཉིས། ཕྱི་འཇུག་དང་། ནང་འཇུག་གོ །དང་པོ་ནི། སྒྲུབ་ཁང་གི་ཕྱི་རོལ་དུ་རྡོ་རྗེ་རྒྱལ་ཐེབས་ཀྱིས་སློབ་མ་ལས་བུམ་གྱི་ཆུས་དག་པར་བཀྲུ་ཞིང་བདུད་རྩི་འཁྱིལ་བའི་སྔགས་བརྗོད།
སྔོན་ཆད་གཉིས་སུ་འཛིན་པ་དང་མ་རིག་པའི་ལིང་ཏོག་གིས་ལྡོངས་ཏེ་དཀྱིལ་འཁོར་གྱི་ལྷ་ཚོགས་མ་མཇལ་བའི་བརྡར། བཛྲ་ཙཀྵུ་བྷནྡ་ཝ་ར་མ་ན་༼སྔགས་དོན་ཡིད་ལ་མཆོག་ཏུ་བྱ་བའི་ཕྱིར་མིག་དར་འཆིང་ཞེས་

༄༅། །བའོ། །མཆན།༽ཡེ་སྭཱ་ཧཱ༔ ཞེས་མིག་དར་དམར་པོ་འཆིང་། གདོད་མའི་དཀྱིལ་འཁོར་གྱི་ལྷ་དང་མཇལ་བའི་ཚེ་ལག་སྟོང་དུ་མཇལ་ན་མི་རུང་བས་སྐབས་དེར་འབུལ་བའི་ཕྱག་རྟེན་
ཨུ་དུམ་ཝཱ་རའི་མེ་ཏོག་གི་ཕྲེང་བ་ཁ་དོག་དམར་པོ་རེ་བྱིན་པར་མོས་ལ། ཧཱུྃ་ལས་བྱུང་བའི་མེ་ཏོག་འདི༔ ཨུ་དུམ་ཝཱ་ར་མནྡཱ་རཿ ཡོངས་འདུ་དང་ནི་མ་ལི་ཀཱཿ ཀ་ར་ཝཱི་རའི་མེ་ཏོག་ཕྲེང༔ ལེགས་
པར་མནོས་ཏེ་བུ་ཁྱོད་ཟུང༔ ཨ་ཁཾ་༼ཨ་སྣང་མཐའ། ཁཾ་དོན་གྲུབ། ཟི་རྣམ་སྣང་། ར་རིན་འབྱུང་། ཧཱུྃ་མི་བསྐྱོད་པའི་ས་བོན་ཏེ། ཡིག་འབྲུ་རང་རང་ལས་སྐྱེས་པའི་མེ་ཏོག་གི་ཕྲེང་བ་རང་རང་སྐྱེད་བྱེད་ཀྱི་ཡི་གེས་མཚན་པར་སྒོམ་པ། སྔགས་དོན་ནམ་མཁའི་དབའ་བོ་ཞེས་པར་
བཤད་དོ། །མཆན།༽ཝི་ར་ཧཱུཾ། ཞེས་གཏད། དེ་ནས་སློབ་བུ་རྣམས་ལག་པ་སྦྲེལ། ལས་ཀྱི་རྡོ་རྗེས་རྡོར་དྲིལ་བཟུང་ནས་གཟུངས་ཐག་ལ་སྦྲེལ་ཞིང་ཚོགས་ཁང་ངམ། ཡང་ན་ཕྱི་རོལ་དུ་མོས་ནས་
དཀྱིལ་འཁོར་ལ་བསྐོར་བ་ལན་གསུམ་བྱ་ཞིང་སྒོ་དྲུང་ནས། ཀྱེེ་སྒོ་བ་གིང་ཆེན་དགོངས་སུ་གསོལ། །ཁྱོད་ནི་ཁྲོ་བོ་ཆེན་པོའི་ཚུལ། །མཚོན་ཆ་སྣ་ཚོགས་འཛིན་པའི་སྐུ། །བདག་ནི་འཁོར་བ་

ལས་སྒྲོལ་ཕྱིར། །ཁྱེད་ཀྱིས་གནང་ཞིང་གཏང་དུ་གསོལ། །སྒོ་བས་ལན་དུ། བདག་ནི་ལས་ཀྱི་སྒོ་བ་སྟེ། །བཀའ་ཉན་སྲུང་སྡོམ་ལས་མཁན་ཡིན། །གསང་སྔགས་དཀྱིལ་འཁོར་འཇུག་
པ་ན། །ལས་དང་སྐལ་བར་ལྡན་ནམ་ཅི། །ཞེས་པའི་ལན་དུ། ཀྱེ་སྒོ་བ་གིང་ཆེན་དགོངས་སུ་གསོལ། །བདག་ཅག་ལས་དང་སྐལ་བ་ཅན། །དམ་ཚིག་དང་ནི་སྡོམ་པར་ལྡན། །དཀྱིལ་འཁོར་
གཞུག་ཅིང་དབང་ནོད་འཚལ། །ཞེས་ལན་བཏབ། ནང་ནས། ཧཱུྃ་སྐལ་ལྡན་ལས་ཅན་དམ་ཚིག་ལྡན་པའི་བུ། །སྟོན་པའི་བཀའ་བསྒྲུབ་དམ་ལ་གནས་བྱེད་ན། །དངོས་གྲུབ་འདོད་པས་ཐེ་ཚོམ་ལོག་
ལྟ་སྤོངས། །མོས་གུས་སྤྲོ་བ་བསྐྱེད་ལ་ནང་དུ་ཤོག །བློ་པྲ་བེ་ཤ་ཡ་ཕཊ༔ ཅེས་བརྗོད་ལ་སྒོ་ཕྱེ། སློབ་བུར་ཆགས་ཤིང་དངོས་གྲུབ་ཟབ་མོ་བསྒྲུབ་པ་ལ་བར་དུ་གཅོད་པ་ཐམས་ཅད་ལ་གཏོར་མ་
བྱིན་ཞིང་བཀའ་བསྒོ་དྲག་སྔགས་དང་རོལ་མོ་དྲག་ཏུ་སྒྲོག སྒོ་ནང་ན་གནས་པའི་ཆས་ཞུགས་གིང་པས་ཐུན་བརྡེག་ཅིང་། ཁྲོ་བོའི་ང་རྒྱལ་གྱིས་གཟིར། གུ་གུལ་གྱི་བདུག་པ་དང་ཆབ་གཅིག་

༄༅། །སློབ་བུ་ནང་དུ་བཏང་། སྒོ་བཅད་ལ་སྲུང་བའི་འཁོར་ལོ་སྒོམ། དེ་ནས་སློབ་བུ་རྣམས་ཡོལ་བའི་ཕྱིར་འཁོད། ཕྱག་བྱ། གྲལ་མ་འཕྱུགས་པར་འདུག་ལ། སློབ་དཔོན་གྱི་ནམ་མཁའ་
ལྟ་བུའི་ཏིང་ངེ་འཛིན་གྱི་དགོངས་པ་མི་གཡེལ་ཞིང་མཐོང་ན་མི་མཐུན་པ་མེད་པའི་བཞུགས་སྟངས་དང་། འཆད་པ་ལ་བསྙེངས་པ་བྲལ་ཞིང་ངག་བརྟབ་པ་དང་། བརྗོད་པ་ཟུར་ཆག་པ་ལ་
སོགས་པའི་སྐྱོན་གྱི་མ་གོས།༼སྒོམ་དོན་དཀྱིལ་འཁོར་གྱི་ཤར་སྒོའི་མདུན་སྣ་ཚོགས་རྡོ་རྗེའི་དབུས་རྭའི་ཐད་ཙམ་དུ་ཡོད་པའི་མོས་པ་བྱ། མཆན།༽པར་འཇམ་པའི་གཞོན་ནུ་ལྟ་བུའི་ངག་གིས་ནམ་མཁའ་དང་མཉམ་པའི་སེམས་ཅན་ཀྱི་དོན་
དུ་རྣམ་པ་ཀུན་གྱི་མཆོག་ལྡན་ཟུང་འཇུག་བླ་ན་མེད་པའི་གོ་འཕང་ཐོབ་པར་བྱ། དེའི་ཆེད་དུ་འགོག་ལམ་གྱི་བདེན་པའི་མཐུ་ཅན་དམ་པའི་ཆོས་ཟབ་མོ་ལེགས་པར་གསན་སྙམ་པའི་མོས་པ་མི་ཕྱེད་
པ་ལ་ཡིད་གཞུངས་པ་ཞུ། དེ་ཡང་དང་པོར་ཆོས་ཉན་པའི་ཀུན་ཏུ་སྤྱོད་པ་ལ་སྤང་བྱ་དང་། བསྒྲུབ་བྱ་གཉིས་སུ་ཡོད་པ་ལས་སྤང་བྱ་ནི། སྣོད་ཁ་སྦུབ་པ་ལ་བཅུད་བཟང་པོ་ཆགས་པའི་གོ་སྐབས་

མེད་པ་ལྟ་བུ་སེམས་གཞན་དུ་ཡེངས་པ་དང་། སྣོད་ཞབས་རྡོལ་དུ་བཅུད་བླུགས་ཀྱང་རང་སར་ཟགས་ཏེ་མི་གནས་པ་ལྟ་བུ་ཉན་ཡང་ཚིག་དོན་ཡིད་ལ་མི་གཟུང་བ་དང་། སྣོད་དུག་ཅན་ལ་བཅུད་
བཟང་པོ་བླུགས་ཀྱང་དུག་དང་འདྲེས་པས་བཟར་མི་རུང་བ་ལྟར་བླ་མ་དང་ཆོས་ལ་ལོག་པར་རྟོག་ཅིང་། མཉམ་འགྲོགས་དང་ཐོས་པའི་ང་རྒྱལ་སོགས་ཆོས་ཉོན་མོངས་པའི་གྲོགས་སུ་སོང་བ་སྟེ་
སྣོད་ཀྱི་སྐྱོན་གསུམ། དེ་བཞིན་དུ་དྲི་མ་དྲུག་ནི། ང་རྒྱལ་དང་ནི་མ་དད་དང་། །དོན་དུ་གཉེར་བ་མེད་ཉིད་དང་། །ཕྱི་རོལ་རྣམ་གཡེང་ནང་དུ་སྡུད། །སྐྱོ་བས་ཉན་པ་དྲི་མ་ཡིན། །ཞེས་རྣམ་བཤད་
རིག་པ་ལས་བཤད་པ་བཞིན་ཆོས་ཐོས་པའི་ཆ་ནས་ཁོང་བས་ང་ལྷག་སྙམ་པའི་ང་རྒྱལ། འཆད་ཉན་གྱི་ནུས་པ་བདག་ལའང་ཡོད་སྙམ་པའི་མ་དད་པ། ཕྱི་བཤོལ་དང་ལེ་ལོའི་དབང་གིས་དོན་དུ་
མི་གཉེར་བ། ཚོགས་དྲུག་ཐ་མལ་དུ་གོལ་ནས་རྣམ་པར་གཡེང་བ།ཉན་པའི་ཚེ་གཉིད་རྨུགས་སུ་གྱུར་པ་དང་། ཅི་མི་སྙམ་པས་བསམ་གཏན་གྱི་ངང་དུ་ཡིད་སྡུད་པ། ཆོས་ཐུན་ཡུན་རིང་དང་། །

༄༅། །མ་གོ་བས་སྐྱོ་བར་གྱུར་པ་རྣམས་ཀྱི་གཉན་པོར་མདོ་ལས། དགེ་སློང་དག་ལེགས་པར་རབ་ཏུ་ཉོན་ལ་ཡིད་ལ་ཟུང་ཞིག ཅེས་པས་སྤང་བྱ་ཟིལ་གྱིས་ནོན་པ་དང་། བསྒྲུབ་བྱ་ནི་
འདུ་ཤེས་བཞི་དང་ཕ་རོལ་ཏུ་ཕྱིན་པ་དྲུག་བསྟེན་པ་སྟེ། སྡོང་པོ་བཀོད་པ་ལས། རིགས་ཀྱི་བུ་ཁྱོད་ཀྱི་བདག་ཉིད་ལ་ནད་པའི་འདུ་ཤེས་བསྐྱེད་པར་བྱའོ། །ཆོས་ལ་སྨན་གྱི་འདུ་ཤེས་བསྐྱེད་
པར་བྱའོ། །ནན་ཏན་ཉམས་སུ་ལེན་པ་ལ་ཉེ་བར་འཚོ་བའི་འདུ་ཤེས་བསྐྱེད་པར་བྱའོ། །དགེ་བའི་བཤེས་གཉེན་ལ་སྨན་པ་མཁས་པའི་འདུ་ཤེས་བསྐྱེད་པར་བྱའོ། །ཞེས་དང་། ཆོས་སྤྱོད་
མངོན་པར་རྟོགས་པའི་རྒྱུད་ལས། མེ་ཏོག་སྟན་སོགས་རབ་དབུལ་ཞིང་། ས་ཕྱོགས་སྤྱོད་ལམ་བསྡམ་པ་དང་། །སྲོག་ཆགས་ཀུན་ལ་འཚེ་མི་བྱེད། །བླ་མ་ལ་ནི་གསོལ་བ་འདེབས། །མ་ཡེངས་
བླ་མའི་གདམས་ངག་ཉོན། །རྟོག་སེལ་ཕྱིར་ན་སྐྱོན་ཚིག་འདྲི། །སྒྲོལ་མ་ཡན་ལག་དྲུག་དང་ལྡན། །ཞེས་གསུངས་པ་རྣམས་ཀྱི་དོན་ལ་ལེགས་པར་དཔྱད་དེ་གསན་པར་ཞུ། དེ་ཅིའི་ཕྱིར་སྙམ་ན་

དམ་པའི་ཆོས་ཀྱི་ཚིག་གཅིག་ཙམ་ཐ་ན་དུད་འགྲོའི་རྣ་བར་ཐོས་ཀྱང་ངན་སོང་ལས་གྲོལ་བའི་ནུས་པ་ཅན་ཡིན་པར་མདོ་རྒྱུད་རྒྱ་མཚོ་ནས་བཤད་ཅིང་། དེ་སྐད་དུ། ཤིང་རྟ་ཆེན་པོ་ཀློང་ཆེན་
པས་ཀྱང་། ཆོས་རྔ་སྒྲོག་པའི་སྒྲ་ཐོས་སེམས་ཅན་ཡང་། །ངན་སོང་རྣམ་གྲོལ་ཉན་རྣམས་སྨོས་ཅི་དགོས། །ཞེས་གསུངས་པ་ཡིན་ལ། དེའི་ཕྱིར་ན་རང་ཅག་རྣམས་ཆོས་ཕྱིར་འཇུག་པ་ལ་
ཕྱོགས་ཐམས་ཅད་ནས་ཕུན་སུམ་ཚོགས་པའི་དལ་འབྱོར་གྱི་མི་ལུས་རིན་པོ་ཆེ་ཚེ་གཅིག་ལུས་གཅིག་ལ་སངས་རྒྱས་བསྒྲུབ་པའི་སྐལ་བ་ཅན་འདི་ལྟ་བུ་ཐོབ་པའི་ཚེ་གཏན་གྱི་མདུན་མ་བསྒྲུབ་པའི་
རྟེན་འབྲེལ་དུས་ལ་བབས་པ་ཡིན་ཏེ་སློབ་དཔོན་ཞི་བ་ལྷས། དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུའི་དོན་གྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱི་
ནས་ཡང་དག་འབྱོར་པ་ག་ལ་འགྱུར། །ཅེས་གདམས་པའི་ཕྱིར་དམ་པའི་ཆོས་ཀྱི་བདུད་རྩི་ཟབ་མོ་བཏུངས་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་དོན་དུ་གཉེར་བའི་ཐབས་ལ་བརྩོན་པ་

༄༅། །ལྷུར་ལེན་དགོས། དེ་ལྟར་ལེན་པ་ལ་དུས་གསུམ་གྱི་སངས་རྒྱས་རྣམས་ཐབས་ལ་མཁས་ཤིང་ཐུགས་རྗེ་ཆེ་བས་གདུལ་བྱའི་བློ་རིགས་མ་ཟད་བར་ལ་འདུལ་བྱེད་ཀྱི་ཆོས་ཀྱི་
རྣམ་གྲངས་ཀྱང་དེ་སྙེད་དུ་བསྟན་པ་ཐམས་ཅད་བསྡུ་ན་ཐེག་པ་ཆེ་ཆུང་གཉིས་སུ་འདུ་སྟེ། དེའང་ནང་གསེས་ཀྱིས་དབྱེ་ན་ལང་ཀར་གཤེགས་པ་ལས། ལྷ་ཡི་ཐེག་དང་ཚངས་པའི་ཐེག །དེ་བཞིན་
དུ་ནི་ཉན་ཐོས་དང་། །དེ་བཞིན་གཤེགས་དང་རང་རྒྱལ་གྱི། །ཐེག་པ་ཐ་དད་པ་བཤད་དོ། །ཞེས་མངོན་མཐོའི་ཐེག་པ་གཉིས། ངེས་པར་ལེགས་པ་ཐེག་པ་གསུམ་དང་རྣམ་གྲངས་ལྔར་དབྱེ་
བ་སོགས་ཡོད་དེ། བགྲོད་བྱའི་དབང་གིས་རྣམ་པར་གྲོལ་བའི་ཐེག་པ་ལ་རྡོ་རྗེའི་ཐེག་པ། སྔ་འགྱུར་གྱི་དབང་དུ་ན་ཀུན་བྱེད་རྒྱལ་པོ་ལས། ཐེག་པ་རྣམ་པ་གཉིས་ཡིན་ཏེ། །མཚན་ཉིད་རྒྱུ་ཡི་
ཐེག་པ་དང་། །འབྲས་བུ་རྡོ་རྗེའི་ཐེག་པའོ། །ཞེས་འཁོར་ལོ་གསུམ་གྱི་རིམ་པ་ལ། རྒྱུ་ཕ་རོལ་ཏུ་ཕྱིན་པའི་ཐེག་པ་དང་། རྒྱུད་སྡེ་བཞིའམ་དྲུག་གི་ངེས་འབྱེད་ལ་འབྲས་བུ་གསང་སྔགས་རྡོ་རྗེའི་

ཐེག་པ་ཞེས་གྲགས་ཏེ། དེ་ཉིད་ལས་སྔགས་ཁྱད་ཆོས་དུ་མའི་སྒོ་ནས་འཕགས་པ་ནི། ར་ལིའི་རྒྱུད་ལས། ལྟ་བ་སྤྱོད་པ་སེམས་བཟུང་དང་། རྒྱུ་དང་ལམ་དང་འབྲས་བུ་དང་། །དུས་དང་ལོངས་
སྤྱོད་རྣལ་འབྱོར་དང་། །བདག་གཞན་དུས་དང་དགོས་པ་དང་། །ངལ་དུབ་མཐའ་སྤངས་ཚེགས་ཆུང་དང་། །ཚོགས་བསགས་པ་ཡི་ཁྱད་པར་ཏེ། །ཁྱད་པར་རྣམ་པ་བཅོ་ལྔ་ཡིས། །རིག་
འཛིན་ཐེག་པ་ཁྱད་པར་འཕགས། །ཞེས་གསུངས་ལ། གང་གི་ཕྱིར་འབྲས་བུའི་ཐེག་པ་བྱ་ཞེ་ན། སམ་བུ་ཊི་ལས། བསྐལ་པ་བྱེ་བ་དུ་མ་རུ། །འགྲུབ་པར་དཀའ་བའི་སངས་རྒྱས་ཀྱང་། །ཚེ་འདི་
ཉིད་ལ་སྟེར་བས་ན། །འབྲས་བུའི་ཐེག་པ་ཞེས་བྱའོ། །ཞེས་བཤད་ལ། དེ་ལྟ་བུའི་འཕགས་ཆོས་འབྲས་བུའི་ཐེག་པ་ལ་འཕགས་པའི་ཡུལ་དུ་གསར་རྙིང་གིས་དབྱེ་བ་མེད་ཀྱང་། ལྗོངས་
འདིར་སྒྱུར་བྱེད་ཀྱི་ལོ་ཙཱ་བ་ལ་ལྟོས་ནས་གསང་སྔགས་གསར་རྙིང་དུ་གྲགས་ཤིང་། དེའི་ཕྱིར་སྔགས་གསར་མ་ལྟར་ན་མི་རིགས་བཞི་ལ་དགོངས་པ་དང་། བློ་རིགས་བཞི་ལ་དགོངས་པ་དང་།

༄༅། །དུས་ཆོད་བཞི་ལ་དགོངས་པ་དང་། སྦྱང་བྱ་བཞི་ལ་དགོངས་པ་དང་། ཕྱིན་ཅི་ལོག་བཞིའི་རྗེས་འཇུག་པ་དྲང་ཕྱིར་རྒྱུད་སྡེ་བཞིར་གསུངས་པ་ཡོད་དེ་སྤྱིའི་དབང་དུ་བྱས་ན་རྡོ་
རྗེ་སྙིང་པོ་བཀོད་པའི་རྒྱུད་ལས། བདེ་བར་གཤེགས་པས་དགོངས་པའི་རྒྱུད། །རྣམ་པ་བཞི་རུ་ཡང་དག་བཤད། །བྱ་སྤྱོད་རྣལ་འབྱོར་བླ་མེད་དོ། །ཞེས་སོ། །འདིར་དེ་དག་ལས་ཁྱད་པར་དུ་
གྱུར་པ་གསང་སྔགས་རྙིང་མ་སྟེ། དེ་ཡང་ལོ་ཙཱ་བ་ཆེན་པོ་རོང་ཟོམ་པ་སོགས་ཁྱད་པར་དུ་འཕགས་པའི་ཆེ་བ་དྲུག་འདྲེན་པའི་ལུགས་སྣང་མོད། འདིར་འགྱུར་ཁྱད་ཀྱི་སྒོ་ནས་འཇོག་པའི་ཚེ་
གདོད་མའི་མགོན་པོ་ཀློང་ཆེན་པས། དེའང་རྒྱ་གར་ན་གསང་སྔགས་ཞེས་པ་ཙམ་ལས། འདི་ནི་གསར་མའོ། །འདི་ནི་རྙིང་མའོ། །ཞེས་སོ་སོར་དབྱེ་བ་མེད་ནའང་། བོད་འདིར་འགྱུར་སྔ་ཕྱིས་
སོ་སོར་གྲགས་པ་སྟེ། ལོ་ཙཱ་བ་ཆེན་པོ་བཻ་རོ་ཙ་ན་ལ་སོགས་པ་རྒྱལ་བློན་སྔ་དར་གྱི་དུས་སུ་བསྒྱུར་བ་ནས་བཟུང་སྟེ་པཎྜི་ཏ་སྨྲི་ཏིའི་བར་དུ་བསྒྱུར་བའི་རྒྱུད་ལ་རྙིང་མ་ཞེས་འདོད་ལ། ལོ་ཙཱ་བ་རིན་

ཆེན་བཟང་པོ་མན་ཆོད་ཀྱིས་བསྒྱུར་བའི་རྒྱུད་རྣམས་ལ་གསར་མ་ཞེས་གྲགས་སོ། །འདི་གཉིས་ལ་གོ་དཀའ་སླ་དང་། དབྱིངས་མང་ལ་བརླབས་ཆེ་ཆུང་ལྟར་འདུག་པ་ནི། སྔོན་གྱི་ལོ་ཙཱ་བ་
རྣམས་སངས་རྒྱས་ཀྱི་སྤྲུལ་པ་ཡིན་པས་རང་དབང་བསྒྱུར་ནུས་པའི་ཕྱིར་བྱིན་རླབས་ཆེ་བར་མངོན་ནོ། །དུས་ཕྱིས་ཀྱི་ལོ་ཙཱ་བ་རྣམས་གང་ཟག་ཕལ་པའི་ལུགས་ཀྱི་མཁས་པ་རྣམས་བྱོན་པས། 
ཚིག་གྲིམས་ལ་གོ་དཀའ་བ་སྟེ། རྒྱ་དཔེའི་ཚིག་གི་རིམ་པ་ཙམ་ལས་དོན་འགྱུར་མ་ནུས་པས་དེ་ལྟར་དུ་བྱུང་བའོ། །ཞེས་གསུངས་པ་ལྟར་ཡིན་ལ། ཤེས་བྱེད་ཀྱི་རྒྱུད་སྡེའི་རང་ངོ་ནས་བརྗོད་ན། སྒྱུ
འདིར་མདོ་སྔགས་ཀྱི་ཆོས་འཁོར་མཐའ་དག་སྔགས་ལམ་དུ་རྩལ་རྫོགས་པར་ནུས་པས་རིམ་པ་དགུར་འཇོག་པའང་བཤད་རྒྱུད་དགོངས་པ་འདུས་པ་ལས། ཀུན་འབྱུང་འདྲེན་དང་དཀའ་ཐུབ་རིག །
དབང་བསྒྱུར་ཐབས་ཀྱི་ཐེག་པའོ། །ཞེས་དོན་དམ་པར་མདོའི་ཕྱོགས་ལའང་འོད་ཟེར་ཆེན་པོ་ལ་སོགས་པའི་དབང་བསྐུར་གྱི་རྣམ་གཞག་ཡོད་པ་འདིར་མངོན་དུ་ཕྱུང་ནས་བསྟན་པ་ཡོངས་རྫོགས་

༄༅། །ཀྱི་ཚུལ་དུ་སྨིན་པར་ནུས་པ་དང། ཁྱད་པར་དབང་བསྒྱུར་ཐབས་ཀྱི་ཐེག་པ་སྟེ་ནང་རྒྱུད་སྡེ་གསུམ་ལ་ཁམས་ཀྱི་དྲི་མ་བླང་དོར་གྱི་ངལ་དུབ་ཆེན་པོས་སྦྱང་མི་དགོས་པར་
གཞི་རྫོགས་འཕོ་མེད་ཀྱི་དབྱིངས་ལས་ཆོས་ཐམས་ཅད་རིག་པའི་ཆོ་འཕྲུལ་དུ་གདོད་ནས་མངོན་བྱང་ཆུབ་པ་བསྐྱེད་པ་མ་ཧཱ་ཡོ་ག །དྲན་རིག་ཐམས་ཅད་འོད་གསལ་ཡངས་པ་ཆེན་པོའི་ཀློང་དུ་
དབྱིངས་ནས་སངས་རྒྱས་པ་ལུང་ཨ་ནུ་ཡོ་ག རྒྱུ་རྐྱེན་རྩོལ་སྒྲུབ་ལ་མ་ལྟོས་པར་ད་ལྟའི་རིག་པ་ལ་སྐུ་གསུམ་རང་ཆས་སུ་ཚང་བའི་གནད་ཤེས་པས་འཁོར་བ་མིང་མེད་དུ་སངས་པ་རྫོགས་པ་
ཆེན་པོ་ཨ་ཏི་ཡོ་ག་སྟེ། དེ་དག་གི་འཕགས་ཆོས་རྒྱས་པ་ནི་བསྐལ་པར་བརྗོད་ཀྱང་ཟད་མི་ཤེས་པ་ལྟ་བུ་ཡོད་ཅིང་། རྒྱུད་སྡེ་ཆེན་པོ་དེ་དག་འཕགས་པའི་ཡུལ་དུའང་གསང་སྔགས་ཐུན་མོངས་
བ་ལྟར་ཡོངས་སུ་གྲགས་པ་མ་ཡིན་ཏེ་རྒྱུད་དབང་ཐོབ་པའི་བྱང་ཆུབ་སེམས་དཔའ་དང་། གྲུབ་པ་མཆོག་དང་རིག་པ་འཛིན་པ་དང་། མཁའ་འགྲོ་མ་རྣམས་ཀྱིས་བཟུང་སྟེ་རང་རང་གི་གནས་དང་།

འོག་མིན། རྡོ་རྗེ་བཙུན་མོའི་བྷ་ག་ལ་སོགས་པ་དག་པའི་ཞིང་འཛམ་བུའི་གླིང་གི་ཆ་ཤས། ཨོ་རྒྱན་དང་། ཤམ་བྷ་ལ་དང་། སིངྒ་ལ་དང་། མ་ལ་ཡ་སོགས་ནས་རིག་འཛིན་ཆེན་པོ་བརྒྱད་དང་།
དེའི་ནང་ཚན་ལས་ཀྱང་། སློབ་དཔོན་ཆེན་པོ་ཀླུ་སྒྲུབ་དང་། པདྨ་འབྱུང་གནས་དང་། བི་མ་ལ་སོགས་ཀྱིས་མཁའ་འགྲོའི་གསང་མཛོད་བརྟོལ་ཞིང་རྫུ་འཕྲུལ་གྱི་བཀོད་པས་བླངས་ནས་བསྒྱུར་བས་
རྒྱ་གར་གྱི་སློབ་དཔོན་རྣམས་ལའང་ཡོངས་སུ་མ་གྲགས་ཤིང་གནད་ཟབ་པས་ཁྱད་པར་དུ་འཕགས་པ་ཡིན་ལ། དེ་ཡང་ཉི་ཟླ་ཁ་སྦྱོར་ལས། ལོ་རྒྱུས་དོན་གྱིས་མ་བཤད་ན། །གསང་ཆེན་ངེས་
པའི་བཀའ་འདི་ལ། །ཡིད་མི་ཆེས་པའི་སྐྱོན་དུ་འགྱུར། །ཅེས་གསུངས་པས་དེ་ལྟ་བུའི་གསང་སྔགས་ལ་ཡིད་ཆེས་ཤིང་ཁུང་བཙུན་པའི་འཐད་པ་འཇོག་ཕྱིར་བརྒྱུད་པའི་ལོ་རྒྱུས་ཅུང་ཟད་གླེང་ན།
ཆོས་ཀྱི་དབྱིངས་འོད་གསལ་སྤྲོས་པ་དང་བྲལ་བའི་ཀློང་། རྒྱ་ཆད་ཕྱོགས་ལྷུང་མེད་པའི་ཞིང་ཁམས་ན་གདོད་ནས་མངོན་སངས་རྒྱས་པའི་སྟོན་པ་ཡང་དག་པར་རྫོགས་པའི་སངས་རྒྱས་བཅོམ་

༄༅། །ལྡན་འདས་དཔལ་ཀུན་ཏུ་བཟང་པོ་ཞེས་བྱ་བ་ནང་གསལ་ཐིམ་ལམ་རྨུགས་པའི་ངོ་བོ་ཅིར་ཡང་མ་གྲུབ་པ་སྐུ་གསུམ་ངོ་བོ་ཉིད་ཀྱི་རྣམ་རོལ་ཆེན་པོར་རྟག་ཏུ་བཞུགས་པའི་ཐུགས་
རྗེས་འདུས་མ་བྱས་པའི་རང་གདངས་ལས། རྡོ་རྗེ་འཆང་། རྡོ་རྗེ་སེམས་དཔའ། རིགས་ལྔའི་སངས་རྒྱས་ལ་སོགས་པའི་རྣམ་པར་འཕྲུལ་ཏེ། འོག་མིན་ལ་སོགས་པའི་ཞིང་ཁམས་ཆེན་པོར་རྟག་
པ་རྒྱུན་གྱི་འཁོར་ལོར་བཞུགས་ནས། ཉིད་ལས་མི་གཞན་པའི་འཁོར་རང་སྣང་ཡེ་ཤེས་ཀྱི་སྐུ་ཅན་ཞི་ཁྲོ་རབ་འབྱམས་ལོངས་སྤྱོད་རྫོགས་པའི་དཀྱིལ་འཁོར་རྣམ་འགྱུར་ཆ་ལུགས་དུ་མར་སྣང་ཞིང་། 
མཚན་དང་དཔེ་བྱད་ཀྱི་མངའ་བདག་ཆེན་པོ། ཐུགས་ཀྱི་གསང་བ་འཛིན་པ་རྣམས་ལ་ཐེག་པ་ཐམས་ཅད་ཀྱི་ཡང་རྩེ། མན་ངག་ཐམས་ཅད་ཀྱི་ཡང་ཞུན། དགོངས་པ་ཐམས་ཅད་ཀྱི་མཐར་ཐུག་
ཡང་ཟབ་རྫོགས་པ་ཆེན་པོའི་རྒྱུད་བློ་ཀ་འབུམ་ཕྲག་དྲུག་ཅུ་རྩ་བཞི་ལ་སོགས་པ་དང་། རྫོགས་པ་ཨ་ནུ་ཡོ་ག བསྐྱེད་པ་མ་ཧཱ་ཡོ་ག་སྟེ་ནང་རྒྱུད་སྡེ་གསུམ་གྱི་དཀྱིལ་འཁོར་རྒྱ་མཚོའི་སྤྲིན་རྣམ་

པར་བཀོད། ཡེ་ཤེས་ལྔའི་དགོངས་པས་སྒྲ་ཚིག་བརྗོད་པ་ལས་འདས་པའི་རིག་པའི་རྩལ་དབང་བསྐུར་ཏེ་རྒྱལ་བ་དགོངས་པའི་བརྒྱུད་པར་བྱིན་གྱིས་བརླབས། དེ་ལྟ་བུའི་ལོངས་སྐུའི་སངས་རྒྱས་
རྣམས་ཀྱི་དགོངས་པའང་ཆོས་དབྱིངས་མཉམ་གནས་ཆེན་པོའི་ངང་དུ་བཞུགས་ཀྱང་ཡེ་ཤེས་ཐུགས་རྗེའི་མཁྱེན་པས་འགྲོ་བའི་དོན་རྗེས་སུ་བསྒྲུབ་པར་དགོངས་ཏེ་འཇིག་རྟེན་གྱི་ཁམས་སུ་ཐུགས་
རྗེའི་སྤྲུལ་པ་ཚད་མེད་པར་བཀྱེ་བ་ལས། མཆོག་གི་སྤྲུལ་སྐུ་དགའ་རབ་རྡོ་རྗེ། རྒྱལ་སྲས་རིགས་གསུམ་མགོན་པོ། རིགས་ཅན་དྲ་མ་ལྔ། སྐལ་ལྡན་གྱི་རྒྱལ་པོ་ལུང་བསྟན་རྡོ་རྗེ་ལ་སོགས་པར་
བརྡ་ཐབས་རྟེན་འབྲེལ་གྱི་སྒོ་ནས་རྒྱུད་སྡེ་རབ་འབྱམས་ཀྱི་དབང་བསྐུར་ཞིང་། རྒྱུད་དོན་བདེ་བླག་ཏུ་རྟོགས་པའི་དོན་བརྒྱུད་བྱིན་པས་རིག་འཛིན་བརྡ་བརྒྱུད་དུ་གྲགས་ཤིང་དེ་ནས་གྲུབ་པ་བརྙེས་
པའི་སློབ་དཔོན་ཆེན་པོ་ཧཱུྃ་ཆེན་ཀཱ་ར། འཇམ་དཔལ་བཤེས་གཉེན། ནཱ་ག་རྫུ་ན། པྲ་བྷ་ཧ་སྟི། དྷ་ན་སཾསྐྲྀ་བི་མ་མི་ཏྲ། གུ་རྒྱ་ཙནྡྲ། ཤཱནྟིཾ་གབྷ་སྟེ། ཞི་ཁྲོ་རབ་འབྱམས་མ་ལུས་པའི་དཀྱིལ་འཁོར་གྱི་

༄༅། །འབྱུང་ཁུངས་རྣམ་པ་བརྒྱད་ཀྱི་བར་དུ་རིམ་པར་དར་བ་ལས། རེ་ཞིག་གི་ཚེ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་མཁྱེན་བརྩེ་ནུས་གསུམ་གྱི་བྱིན་རླབས་གཅིག་ཏུ་
བསྡུས་པ་ཨོ་རྒྱན་གྱི་དྷ་ན་ཀོ་ཤའི་མཚོ་གླིང་གི་མེ་ཏོག་པདྨའི་སྦུབས་སུ་རིག་འཛིན་གྱི་སློབ་དཔོན་པདྨ་འབྱུང་གནས་སུ་སྤྲུལ་པ་ལས། ཨོ་རྒྱན་གྱི་རྒྱལ་པོ་ཨིནྡྲ་བྷོ་དྷིས་སྤྱན་དྲངས་ཏེ་རང་གི་སྲས་
སུ་མངའ་གསོལ། རྒྱལ་སྲིད་ཆོས་བཞིན་དུ་བསྐྱངས། མཐར་འདོད་པའི་ཡོན་ཏན་ལ་ཞེན་པ་སྤོང་པའི་ཕྱིར་རྒྱལ་སྲིད་སྤངས་ནས་དུར་ཁྲོད་ཆེན་པོ་བསིལ་བའི་ཚལ་ལ་སོགས་པར་བརྟུལ་ཞུགས་
ཀྱི་སྤྱོད་པ་བསྐྱངས། མ་མོ་དང་མཁའ་འགྲོའི་ཚོགས་རྗེ་མཛད། དུར་ཁྲོད་ཆེན་པོ་མེ་རི་འབར་བ་དང་། སོ་ས་གླིང་། ཧེ་ཆེན་བརྡལ་བ་ལ་སོགས་དཔའ་བོ་དང་མཁའ་འགྲོ་རང་བཞིན་གྱིས་འདུ་བའི་
གནས་རྣམས་སུ་མཆོག་གི་སྤྲུལ་པའི་སྐུ་དགའ་རབ་རྡོ་རྗེ་རིག་འཛིན་ཤྲཱི་སིདྷ། སློབ་དཔོན་འཇམ་དཔལ་བཤེས་གཉེན་སོགས་མདོར་ན་རིག་འཛིན་གྱི་ས་ལ་བཞུགས་པའི་པཎ་གྲུབ་མང་པོ་དང་།

ལྷ་དང་མཁའ་འགྲོ་གྲུབ་པ་ཅན་མཐའ་དག་ལས་རིག་པའི་གནས་ལྔ་དང་རྒྱུ་འབྲས་ཀྱི་ཐེག་པ་མཐའ་ཡས་པ་གསན། ཐམས་ཅད་མཁྱེན་པའི་བརྟུལ་ཞུགས་དང་རྫུ་འཕྲུལ་ཡ་མ་ཟུང་གིས་ལོག་པར་སྨྲ་
བའི་མུ་སྟེགས་རྣམས་ཚར་བཅད། བྲག་ཕུག་མ་ར་ཏི་ཀར་མནྡཱ་ར་བས་སྒྲུབ་སྡེ་མོས་བྱས་ཏེ་ཉེ་རྒྱུའི་སྤྱོད་པ་ལ་བརྟེན་ནས་ཚེ་དབང་རིག་འཛིན་གྱི་གོ་འཕང་བརྙེས། བལ་ཡུལ་ཡང་ལེ་ཤོད་དུ་ཡང་
དག་ལྷ་དགུའི་དཀྱིལ་འཁོར་ལ་བརྟེན་ནས་ཕྱག་རྒྱ་ཆེན་པོའི་དངོས་གྲུབ་ཐོབ། ཁྱད་པར་དུ་མཆོད་རྟེན་བདེ་བྱེད་བརྩེགས་པར་རིག་འཛིན་ཆེན་པོ་རྣམ་བརྒྱད་དང་གདན་འཛོམ་ཞིང་། སྒྲུབ་སྡེ་
བཀའ་བརྒྱད་བཀའ་སོ་སོ་བ་དགུ་དང་། ཡོངས་སྒྲིལ་གྱི་སྒྲོམ་བུ་གཅིག་ལ་སོགས་པའི་རྒྱུད་ལུང་མན་ངག་ལ་རང་དབང་བསྒྱུར། མདོར་ན་སུམ་སྟོང་དྲུག་བརྒྱའི་བར་དུ་རྒྱ་གར་འཕགས་པའི་ཡུལ་
གྱི་ནོར་འཛིན་མ་ལུས་པ་ཞབས་གྱིས་བཅགས། གུ་རུ་མཚན་བརྒྱད་ལ་སོགས་ཏེ་མཚན་དོན་ཐ་དད་པའི་སྒོ་ནས་རྒྱལ་པོ་ལ་སོགས་པ་ང་རྒྱལ་གྱི་དྲེགས་པས་རྒྱགས་པ་དང་། ཕྱི་རོལ་པ་ལ་

༄༅། །སོགས་ཏེ་ལྟ་སྤྱོད་ཕྱིན་ཅི་ལོག་གི་གཡང་སར་ལྷུང་བ་དང་། བར་མའི་འགྲོ་བ་ལས་དང་ཉོན་མོངས་པས་དཀྲིས་པ་མཐའ་དག་ཕྲིན་ལས་རྣམ་པ་བཞིའི་བརྟུལ་ཞུགས་རླབས་
ཆེན་པོས་ཡང་དག་པའི་ལམ་ལ་གཟུད་ཅིང་། འགྲོ་བའི་བླ་མ་ཤཱཀྱ་སེངྒེའི་བསྟན་པའི་སྒྲོན་མེ། སྟོན་པའི་ཞལ་སྐྱིན། གྲུབ་པའི་གཙུག་རྒྱན་མཚུངས་ཟླར་འོས་པ་འགའ་ཡང་མ་ཡིན་པ་གཅིག་ཏུ་
གྱུར་པའི་སྐབས་དེར། འཇམ་པའི་དབྱངས་མིའི་རྫུ་ལ་ཞུགས་པ་ལྷ་གཅིག་ཁྲི་སྲོང་ལྡེའུ་བཙན་གྱིས་སྤྱན་དྲངས་པ་ལ། མཐའ་འཁོབ་བོད་ཀྱི་ཡུལ་གདོང་དམར་མུན་པའི་གླིང་དུ་བསྟན་པའི་སྒྲོན་
མེ་སྤར་བའི་སླད་དུ་བྱོན་ཏེ། རྡོ་རྗེ་ལྟ་བུའི་ཏིང་ངེ་འཛིན་གྱི་མཐུ་སྟོབས་ནུས་པའི་མེ་ལྕེ་སྦར་བའི་ཚ་དབལ་རྣོན་པོས་ལྷ་སྲིན་གདུག་པའི་ཚང་ཚིང་བསྲེགས་ཏེ་མིང་གི་ལྷག་མར་བྱས། མགུར་ལྷ་
དགེ་བསྙེན་རྣམས་བཀའ་ཕྱག་རྒྱ་གཉེན་པོའི་ཟིལ་འོག་ཏུ་སྤ་བཀོངས་ནས་བསྟན་པ་བསྲུང་བའི་གཉེར་དུ་བསྐོས། དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་རྟེན་

དང་བརྟེན་པར་བཅས་པ་འགྲོ་བའི་མཆོད་སྡོང་གཅིག་ཏུ་བཞེངས་ནས་རབ་གནས་དང་མངའ་གསོལ་མཛད། པཎ་ཆེན་བི་མ་ལ་སོགས་ཏེ་སངས་རྒྱས་ཀྱི་ས་ལ་བཞུགས་པའི་པཎྜི་ཏ་ཆེན་པོ་རྣམས་
དང་། བེེ་རོ་ཙ་ན་སོགས་ཏེ་དག་ས་ཆེན་པོ་ལ་གནས་པའི་ལོ་ཙཱ་བ་མང་པོ་ལུང་བསྟན་ཅིང་མདོ་སྔགས་ཀྱི་བསྟན་པ་དར་བའི་ཞལ་བཀོད་མཛད། ས་གཞི་དང་གངས་བྲག་ཐམས་ཅད་དབེན་རི་དང་།
སྒྲུབ་གནས་སུ་བྱིན་གྱིས་བརླབས། མངའ་བདག་རྒྱལ་པོའི་དགོངས་པ་མཐའ་རུ་བསྐྱོལ་ཞིང་བོད་འབངས་ལ་བཀའ་དྲིན་འགྲན་ཟླ་མེད་པར་མཛད། དུས་དེའི་ཚེ་རྒྱ་གར་རྡོ་རྗེ་གདན་དང་གཉིས་
སུ་མ་ཡིན་པའི་གཙུག་ལག་ཁང་རྣམ་པ་གསུམ་དང་། དབེན་གནས་སྒྲུབ་རིའི་རྒྱལ་པོ་མཐའ་ཡས་པ་རྣམས་ལས་ཁྱད་པར་གྱུར་པ་འོག་མིན་དཔལ་གྱི་ཆོས་འཁོར་ཆེན་པོ་དབུ་རྩེ་རིགས་གསུམ།
རྒྱ་གར་གྱི་དུར་ཁྲོད་བསིལ་བ་ཚལ་དང་མཚུངས་པར་བསྔགས་པ་མཆིམས་ཕུའི་བྲེ་གུ་གོང་འོག་རྣམས་སུ་རྗེ་འབངས་སྐལ་བ་དང་ལྡན་པ་རྣམས་ལ་གསང་སྔགས་རྡོ་རྗེའི་ཐེག་པའི་ཆོས་ཆར་ཕབ་

༄༅། །པའི་ཚེ། ལས་ཅན་རྗེ་འབངས་ཉི་ཤུ་རྩ་ལྔས་དགོངས་པ་ཀློང་དུ་གྱུར་ནས་རིག་འཛིན་གྱི་ས་ལ་གཤེགས་ཤིང་རྫུ་འཕྲུལ་ཡ་མ་ཟུང་སྟོན་ནུས་པའི་གྲུབ་ཐོབ་ཀྱི་དངོས་པོར་གྱུར། །
དེ་དག་གོ་ཆ་གསང་སྔགས་ཐུན་མོང་ལས་ཁྱད་པར་དུ་གྱུར་པ་ནང་རྒྱུད་ཡོ་ག་གསུམ་གྱི་དགོངས་པའི་བཅུད་ཕྱུང་བ་ལྟ་བའི་མན་ངག་ཟབ་པ་དང་རྒྱ་ཆེ་བ་ཇི་སྙེད་ཅིག་རྗེ་བཙུན་གུ་རུ་ཉིད་ཀྱིདགོངས་
པའི་ཀློང་ནས་ཕྱུང་། མགུལ་གྱི་བུམ་པ་ནས་དྲངས། རྡོ་རྗེའི་ལྗགས་ལ་བཀྲམ། དུང་གི་ཚེམས་པར་བཤར་ཏེ་རྒྱུད་ལས་སྒྲུབ་ཐབས། སྒྲུབ་ཐབས་མན་ངག མན་ངག་ལག་ལེན་དུ་བསྡེབས་
ཏེ་གདམས་པ་སྣ་རེས་ཀྱང་གང་ཟག་གཅིག་ཆོ་ག་གཞན་ལ་མི་ལྟོས་པར་སངས་རྒྱ་བའི་ཕལ་ཆེར་ཇོ་མོ་མཚོ་རྒྱལ་གྱིས་ཀློང་གསལ་རིག་པ་བརྗེད་ངེས་དང་བྲལ་བའི་གཟུངས་ཀྱིས་བཟུང་ཞིང་། ཌཱཀྐི་
བརྡ་རིས་རྣམ་གྲངས་མཐའ་ཡས་པར་བཏབ་ནས་སྦས་པའི་གཉེར་ག་མཛད། དེར་མ་ལྟོས་པ་ཡི་གེ་མཁས་པའི་མཆོག་ལེགས་བྱིན་ཉི་མ། སྐྱེན་པའི་ཕུལ་ལྡན་མ་རྩེ་མང་། དག་པའི་རབ་ཨ་ཙ་ར་

ཡེ་ཤེས་དབྱངས་ལ་སོགས་པས་བྲི་གཞི་ངོ་མཚར་གྱི་བཀོད་པ་དུ་མས་ཁྱད་དུ་འཕགས་པར་བཀོད་ནས་སློབ་དཔོན་ཉིད་ཀྱིས་རབ་ཏུ་གནས་ཤིང་མཐོང་གྲོལ་གྱི་བདེན་པ་ཅན་དུ་བྱིན་གྱིས་བརླབས།
མ་འོངས་པའི་དུས་ན་རང་རང་གི་ལས་འཕྲོ་སྐལ་བ་དང་འཚམས་པར་འདོན་པར་དབང་བའི་སྐྱེས་བུ་དེ་ལ་སྨོན་ལམ་དབང་བསྐུར་གཏད་རྒྱ་ལུང་བསྟན་ཡོངས་སུ་རྫོགས་པས་འགྲོ་བའི་དོན་རླབས་པོ་
ཆེ་འགྲུབ་པའི་ཐུགས་བསྐྱེད་སྨོན་པའི་མཚམས་སྦྱོར་དང་བཅས་ཏེ། དམ་པའི་ཆོས་མི་ནུབ་པ་དང་། གདམས་ངག་མི་འཕྱུགས་པ་དང་། བྱིན་རླབས་མི་ཡལ་བ་དང་། བརྒྱུད་ཐག་ཉེ་བ་སྟེ་དགོས་
པ་རྣམ་པ་བཞི་དང་ལྡན་པར་དགོངས་ནས་སྔོན་གྱི་ཚེ་རྒྱལ་བ་རྣམས་ཀྱི་ཐུགས་ནས་ཐུགས་ཀྱི་གཏེར་དུ་སྦས་པ་དང་། མཁའ་འགྲོ་མས་དགོངས་པའི་རྩལ་གྱི་ནམ་མཁའི་གཏེར་དུ་སྦས་པ་དང་།
རིག་འཛིན་རྣམས་ཀྱིས་སྒྲོམ་བུ་ལ་བརྟེན་ཏེ་སའི་གཏེར་དུ་སྦས་པ་དང་རྗེས་མཐུན་པར། མཚོན་བྱ་དོན་གྱི་མན་ངག་སྐུ་གསུམ་རང་བྱུང་གི་སྒྲོམ། མཚོན་བྱེད་ཚིག་གི་དཔེ་རྒྱུད་དང་། མྱོང་གྲོལ་

༄༅། །སྐུ་གསུང་ཐུགས་ཀྱི་རྟེན་རྣམས་ས་རྡོ་རི་བྲག་ཆུ་ཤིང་ལ་སོགས་པའི་གནས་ཐ་དད་པར་འབྱུང་བ་ལྔའི་རྒྱས་བསྡམས་ཏེ་སྦས་པ་གཏེར་སྟོན་སངས་རྒྱས་བླ་མ་དང་། མངའ་
བདག་ཉང་ཡབ་སྲས་ནས་བཟུང་རིམ་པར་དུ་ས་རྟགས་དང་མཚུངས་པར་མངོན་དུ་ཕྱུང་བའི་ནང་ཚན་ལས་ཁྱད་པར་དུ་གྱུར་པ་འདིའི་ལོ་རྒྱུས་ཅུང་ཟད་ཞུ་ན། སྤྱི་ཆིངས་ལས། པདྨ་འབྱུང་གནས་
བདག་གིས་ཀྱང༔ སྔོན་གྱི་སྨོན་ལམ་འཕྲོ་མཐུད་ནས༔ བོད་ཡུལ་སེམས་ཅན་དོན་ལ་དགོངས༔ ས་འོག་ས་སྟེང་ཆོས་ཀྱིས་བཀང༔ ད་ལྟའི་ལོ་ཙཱ་ཁྱོད་ཉིད་ཀྱང༔ སྐལ་པ་དུམ་བུར་སྤྱོད་
པའི་དུས༔ སྟེང་ཁང་སྙིང་མཛོད་སྨུག་པོ་སོགས༔ གཏེར་སྒོ་བཅུ་བཞིར་སྤྱོད་པའི་དུས༔ རྩ་གསུམ་མཐོང་བ་རང་གྲོལ་གྱི༔ བླ་རྫོགས་ཐུགས་གསུམ་དྲི་བའི་སྐོར༔ མཆོག་དང་
ཐུན་མོང་ཀུན་འགྲུབ་པའི༔ བསྐྱེད་རྫོགས་ཉེར་ལྔ་སྦས་པ་ལས༔ པད་མ་ཐོད་ཕྲེང་རྩལ་ཉིད་ལ༔ རིག་འཛིན་བརྒྱད་ཀྱིས་སྐོར་བ་དང༔ བླ་མ་དབང་གི་རྒྱལ་པོ་ལ༔ བདེ་གཤེགས་ཡོངས་

རྫོགས་བརྒྱད་ཀྱིས་བསྐོར༔ ཐུགས་སྒྲུབ་སེམས་ཉིད་ངལ་བསོ་ལ༔ སེམས་དཔའ་བརྒྱད་ཀྱིས་བསྐོར་བ་དང༔ གསང་བ་ཡེ་ཤེས་ཌཱཀྐི་ལ༔ བཅུ་གསུམ་མཁའ་འགྲོའི་སྤྲུལ་པ་བཅས༔ བྱང་ཁོག་
ལུས་དང་སེམས་མཐུན་པའི༔ སྐུ་གསུང་ཐུགས་ཀྱི་གནད་བསྡུས་སྐོར༔ ཙིཏྟ་སྙིང་དང་འདྲ་བ་ཡི༔ བླ་མ་རྫོགས་རིམ་རྣམ་པ་གསུམ༔ ཡི་གེ་མེད་པའི་གནད་ཏིག་འདི༔ ལུས་རྒྱའི་ནང་གི་མགོ་
བོ་སྟེ༔ གཅེས་ཚད་མིག་ལ་ཕངས་ཚད་སྙིང༔ མདོ་རྒྱུད་ཀུན་གྱི་ཡང་ཏིག་ཡིན༔ ཞེས་གསུངས་པ་ལྟར་རབ་བཏགས་དང་ཕུལ་བྱུང་གིས་བསྔགས་པ་ཙམ་མ་ཡིན་པར་བསྐྱེད་རྫོགས་རྫོགས་
ཆེན་གསུམ་ཀའི་སྙིང་ཁྲག་གཏིབས་པ་ལྟ་བུ་བླ་རྫོགས་ཐུགས་གསུམ་ཡོངས་རྫོགས་དང་བཅས་པའི་ཆ་ལག་ཆོས་སྐོར་གཅིག་ཏུ་བསྡུས་པ་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་དུ་
གྲགས་པའི་ཌཱཀྐི་སྙིང་ཁྲག་ཏུ་གཅེས་པ་འདི་ཡིན་ཏེ། ཇི་སྐད་དུ། སྣང་བ་མཐའ་ཡས་ཐུགས་རྗེའི་འོད༔ བདག་འདྲ་པདྨ་འབྱུང་གནས་ཀྱིས༔ ཨོ་རྒྱན་རྒྱ་གར་ཤར་ནུབ་དང༔ ལི་དང་བལ་པོའི་

༄༅། །ཡུལ་རྣམས་སུ༔ ཐུགས་རྗེའི་སྟོབས་གྱིས་འགྲོ་དོན་བྱས༔ ཁྱད་པར་གངས་ཅན་བོད་ཡུལ་དུ༔ ཁྲི་སྲོང་ལྡེའུ་བཙན་ཡབ་སྲས་ཀྱིས༔ དགོངས་པའི་གཙུག་ལག་ཁང་
རྣམས་བཞེངས༔ ས་གཏུལ་ཕྱི་ནང་ཆོས་རྣམས་བསྟན༔ གྲུབ་ཐོབ་བརྒྱུད་འཛིན་མང་ཞིག་ཡོད འོན་ཀྱང་དུས་ཀྱི་མཐའ་མ་རུ༔ ཆོས་ཀྱི་རོ་ཉམས་གྲུབ་མཐར་རྩོད༔ འགོང་པོ་སྤུན་དགུས་
ས་སྟེང་ཁྱབ༔ དེ་དུས་ཆོས་བྱེད་སྐྱོབ་པའི་ཐབས༔ འདུས་པ་དགུ་སྐོར་སྙིང་བོའི་ལམ༔ བླ་རྫོགས་ཐུགས་གསུམ་སྙིང་གི་ཁྲབ། རྩ་གསུམ་མཐོང་བ་རང་གྲོལ་གྱི༔ ཆོས་རྣམས་ཀུན་གྱི་སྙིང་
པོ་བསྡུས༔ ཟབ་ལ་རྒྱ་ཆེ་ཆོས་མང་ཡང༔ དེ་དུས་འགྲུབ་པ་ཤིན་ཏུ་དཀའ༔ འདི་ནི་གདམས་པ་སྣ་རེས་ཀྱང༔ བསྐྱེད་རྫོགས་སྙིང་པོ་གཅིག་ཏུ་བསྡུས༔ ཚུལ་བཞིན་ཉམས་སུ་བླངས་གྱུར་ན༔
ཉམས་རྟགས་མ་བྱུང་ང་ཡིས་བསླུས༔ ཞེས་ཟབ་པའི་མཐར་ཐུག་པར་ཆད་ལ་བོར་ནས་རྗེ་འབངས་གྲོགས་གསུམ་ལ་ལྐོག་ཆོས་སུ་གདམས་པ་སྟེ་ཐེམ་བྱང་ལས། རིན་ཆེན་སྤུངས་དང་ཀླུ་བདུད་

ནག་པོའི་ཕྲང༔ ཁྱུང་འདྲའི་བྲག་དང་ཞམ་པའི་གཙུག་ལག་ཁང་༔ དཔལ་གྱི་བསམ་ཡས་ལྷ་ས་དྲུག་ཡིན་ནོ༔ ཞེས་པ་ལྟར་གྲོགས་རི་རིན་ཆེན་སྤུངས་པ་ལ་སོགས་ཏེ་ཟབ་མོའི་གཏེར་གནས་
དྲུག་ཏུ་རྒྱས་བཏབ་པ་ལས། བཞི་བཅུ་ཁ་རལ་གྱི་དུས་ན་རྣམ་པར་སྣང་མཛད་གང་ཆེན་མཚོ་ཞིང་འདིར་རིག་གྲོལ་སྤྲུལ་པའི་གར་གྱི་སྒྱུ་འཕྲུལ་ལ་ཆགས་པ་འཕགས་པ་ཀུན་དགའ་བོ། ལོ་ཆེན་
བེེ་རོ་ཙ་ན། རྔོག་ལོ་ཆེན་པོ་བློ་ལྡན་ཤེས་རབ་ལ་སོགས་ཏེ་ཐུགས་རྗེ་ཡས་སྤྲུལ་གྱི་སྐྱེས་རབས་མནྡཱ་རའི་ཕྲེང་བར་བསྟན་པ་དང་སེམས་ཅན་ལ་ཕན་པ་རླབས་པོ་ཆེ་གདགས་པ་ལས། སྐབས་
འདིར་བྱང་རྒྱུད་ནོར་འཛིན་གྱི་སའི་ཐིག་ལེར་སྤྲུལ་པའི་ཟློས་གར་བསྒྱུར་ནས་སྟོན་པ་བདེ་བར་གཤེགས་པ་བསྐལ་བཟང་རྣམ་འདྲེན་བཞི་པའི་ཆོས་ཀྱི་འཁོར་ལོ་གསུམ་གྱི་དཀའ་བའི་གནས་འགྲེལ་
པ་ལ་རྒྱ་གར་གྱི་ཤིང་རྟ་ཆེན་པོ་རྣམ་གཉིས་དང་དབྱེར་མི་ཕྱེད་ལ། ཆོས་ཐམས་ཅད་ལ་དགོངས་པའི་ཀློང་ནས་རང་དབང་སྒྱུར་བའི་བརྟུལ་ཞུགས་ལ་གྲུབ་པའི་འཁོར་ལོས་སྒྱུར་བ་ཆེན་པོ་རིག་

༄༅། །འཛིན་དགའ་རབ་རྡོ་རྗེ་དང་མི་གཉིས་ཤིང་དུས་གསུམ་མཁྱེན་པ་ཨོ་རྒྱན་ཆེན་པོས་ཟབ་རྒྱ་མཁའ་འགྲོའི་གསང་མཛོད་ལ་དབང་སྒྱུར་བ་དང་ཆབ་གཅིག་པར་སྔ་འགྱུར་རྡོ་རྗེ་ཐེག་
པའི་རྒྱལ་མཚན་སྒྲེང་བ་ལ་དོན་དམ་པའི་རྒྱལ་ཚབ་ཏུ་དབང་བསྐུར་བ་དོན་གྱི་སླད་དུ་མཚན་སྨོས་པ་གཏེར་ཆེན་ཆོས་ཀྱི་རྒྱལ་པོ་འགྲོ་འདུལ་གླིང་པའམ། མཚན་གཞན་ཐམས་ཅད་མཁྱེན་པ་པྲཛྙཱ་
རསྨི་ཞེས་ཡོངས་སུ་གྲགས་ལ་རྩོད་པ་དང་བྲལ་བའི་སྐྱེས་བུ་དམ་པ་སྟེ། དེ་སྐད་དུ་མངའ་རིས་པཎ་ཆེན་པདྨ་དབང་གི་རྒྱལ་པོའི་རིག་འཛིན་ཡོངས་འདུས་ལས། མདོ་སྔགས་བསྟན་པ་ཉམས་
པའི་ཚེ༔ དེ་ཚེ་བསྟན་གཞུག་སྐྱོང་བྱེད་པའི༔ འོད་ཟེར་མིང་དེ་རྒྱལ་བའི་སྲས༔ གཏེར་གསར་འདོན་ཞིང་གཏེར་རྙིང་སྐྱོང ཤེས་རབ་བློ་ལྡན་སྙིང་རྗེ་ཅན༔ ཞེས་དང་། ཆོས་དབང་རིན་པོ་
ཆེའི་གནད་བྱང་གསལ་བཀོད་ལས། འདི་ནས་ནུབ་ཕྱོགས་བྱང་ནུབ་ཏུ༔ ཤེས་རབ་འོད་ཅེས་བྱ་བ་ནི༔ རིགས་གསུམ་སྤྲུལ་པས་འགྲོ་བ་འདུལ༔ ཞེས་པ་དང་མཚུངས་པར་སངས་རྒྱས་གླིང་

བའི་ལུང་བསྟན་བཀའ་རྒྱ་མ་ཞིག་ངོ་གླིང་པའི་བར་ཆད་ཀུན་སེལ་སོགས་ལས་བེེ་རོ་ཙ་ནའི་ཐུགས་ཀྱི་སྤྲུལ་པར་ལུང་བསྟན་ཅིང་། རང་གཏེར་ལས་ཀྱང་། འདི་ཉིད་འདོན་པའི་ལས་ལྡན་སྐྱེས་
བུ་དེ༔ པདྨ་བདག་དང་ཁྱད་པར་ཡོད་རེ་ཀན༔ འདི་ལ་འབྲེལ་པ་ཅུང་ཟད་སུས་ཐོགས་པ༔ སྡུག་བསྔལ་སྣང་བ་རྩད་ནས་བཅད་ནས་ནི༔ བདེ་ཆེན་དག་པའི་ས་ལ་འགོད་པར་བྱེད༔ འདི་ལ་
ལུས་ཀྱི་འབྲེལ་པ་སུས་ཐོགས་པ༔ ཨོ་རྒྱན་མཁའ་སྤྱོད་གནས་སུ་སྐྱེ་བར་ངེས༔ འདི་ཉིད་ཤའམ་དྲི་ཆུ་ལྟོར་སོང་ན༔ ལས་ངན་མཚམས་མེད་སྤྱད་ཀྱང་ངན་སོང་ཁེགས༔ སྐྱེ་བ་གཅིག་
གིས་བདེན་པ་མཐོང་བར་འགྱུར༔ དེ་ཕྱིར་སྐྱེ་བདུན་ཕལ་གྱི་དོ་ཟླ་མིན༔ ཞེས་འབྲེལ་ཚད་དོན་ལྡན་དུ་དབུགས་དབྱུང་ཞིང་འགྲན་ཟླ་དང་བྲལ་བའི་སྤྲུལ་པའི་སྐྱེས་མཆོག་དེ་ཉིད་ཇི་སྐད་དུ་ཨོ་
རྒྱན་རིན་པོ་ཆེས། ཁྱད་པར་ལྷ་སྲས་འགྲོ་འདུལ་ཉིད་ཀྱིས་རྗེས་སུ་འཛིན༔ ཞེས་པའི་ལུང་བསྟན་མངོན་དུ་གྱུར་ཏེ་མགོན་པོ་འབྲི་གུང་པ་ཆེན་པོ་རྒྱལ་བའི་དབང་པོ་རིན་ཆེན་ཕུན་ཚོགས་ཀྱི་སྲས་

༄༅། །ཀྱི་ཐུ་བོར་གྱུར་ནས་དམ་པ་དེ་ཉིད་ཀྱིས་བཀའ་བཞིན་རེ་ཞིག་དབེན་པ་བསྟེན་པའི་ཚེ་བསྟན་སྐྱོང་མ་བུད་མེད་མོན་མོའི་ཆ་ལུགས་རས་ཟུང་དཀར་པོ་གྱོན་པ་ཞིག་ཏུ་སྤྲུལ་ནས།
ཁྱོད་ཀྱི་བསླབས་པས་བཅིངས་པའི་བྱ་བཏང་འདི་ཉམས་རེ་དགའ། འདི་འཐུང་དང་ཟེར་ཆང་བསེ་ཕོར་གང་མན་ངག་ལ་ལམ་དུ་བྱིན་ནས་གསང་སྔགས་ཀྱི་རྟེན་འབྲེལ་བསྒྲིགས་པའི་ཐོག དགུང་
ལོ་སུམ་ཅུར་ལོན་པ་མེ་མོ་ལུག་གི་ལོ་ཧོར་ཟླ་དྲུག་པའི་ཚེས་བཅུའི་ཞོགས་པ། ཤར་ཕྱོགས་ཀྱི་ནམ་མཁའ་ལས་འོད་ཟེར་དཀར་པོ་དུང་ཆེན་གྱི་དབྱིབས་འདྲ་བ་ཞིག་གི་ཁ་སྒོར་ཤིན་ཏུ་ཡངས་པའི་
མཐར་འཇའ་ཚོན་གྱི་དྲ་བས་བསྐོར་བའི་དབུས་ནས་ཨོ་རྒྱན་ཆེན་པོ་པདྨ་རྒྱལ་པོའི་ཆ་ལུགས་བལྟ་བས་ཆོག་མི་ཤེས་པ་ཞིག་མཇལ་ནས། ཁྱོད་ཀྱི་སྨོན་ལམ་གྱི་ཆོས་འདི་ཕྱིའི་ལུང་བསྟན་
བྱིན་རླབས་དང་བཅས་གྲོགས་རི་རིན་ཆེན་སྤུངས་པ་ན་ཡོད་པས་ལོང་ལ་ལོངས་སྤྱོད་གསུང་བའི་མུར་གཏད་མེད་ལ་ཡལ་བས་སྐུ་དྲུང་ན་གྲོགས་ལས་དག་པ་འཚོ་བྱེད་དུ་གྲགས་པ་ཡོད་པས་ཀྱང་

འོད་དཀར་ཙམ་མཐོང་། དེ་མ་ཐག་དཔོན་སློབ་གཉིས་ཀྱི་གྲོགས་རི་རིན་ཆེན་སྤུངས་པར་ཕེབས་པ་ལས། ས་དམིགས་མ་རྙེད་པ་ཐོ་རེངས་བྱུང་བའི་བུད་མེད་དེས་མཛུབ་མོའི་བརྡས་བསྟན་པ་དང་། །
འོད་དཀར་པོ་བཀྲག་དང་ལྡན་པ་ཞིག་ཀྱང་ཁྱེམ་མེར་འདུག་པ་དེར་གཟིགས་པས། བྲག་སྤྲུལ་ཐུར་རྒྱུག་པ་འདྲ་བ་ཞིག་གི་སྣ་ཟུར། ས་དང་ཆིལ་ཆིལ་བ་ཆུ་དང་བཅས་པ་ལྷུད་ཀྱིས་རྒྱུག་པའི་སྣ་དེ་
ནས༑ སྐུ་རྟེན་རྡོ་སྐུ་རང་བྱོན་མཐོང་བ་དོན་ལྡན། གསུང་རྟེན་རྡོའི་དུང་དཀར་གཡས་འཁྱིལ། ཐུགས་རྟེན་རྡོའི་དབང་ཕྱུག་ཆེན་པོ། ཤེལ་གྱི་གའུའི་ནང་ནས་ཨོ་རྒྱན་ཡབ་ཡུམ་གྱི་བྱང་སེམས་
དཀར་དམར། འཛམ་བུའི་ཤིང་ཤུན་ཁ་དོག་ལྗང་སེར་གྱི་རྣམ་པ་ལ་ཨོ་རྒྱན་རིན་པོ་ཆེའི་ཕྱག་བྲིས་སུ་བྱས་པའི་ཤོག་དྲིལ་གྲིས་མི་ཕེད་པ་བདུན་བཅས་བྱུང་བ་ལས། ཤོག་དྲིལ་དང་པོ་ཁ་བྱང་གི་
སྐོར་ལ། འཁོར་འདས་བདག་པོ་པདྨ་རྒྱལ་པོ་ང་༔ ལྷོ་ནུབ་ཕྱོགས་སུ་སྲིན་པོ་འདུལ་ཕྱིར་འགྲོ༔ རྗེ་འབངས་སྨོན་ལམ་ལྷན་ཅིག་བཏབ་པ་རྣམས༔ ང་དང་མི་འབྲལ་གསོལ་བ་རྒྱུན་དུ་ཐོབ༔ ཅེས་པ་

༄༅། །ལ་སོགས་པའི་གནད་བྱང་ལུང་བསྟན་སྣང་ཞིང་དེར་ཆོས་རྒྱལ་རིན་ཆེན་ཕུན་ཚོགས་དངོས་གནས་སྙན་དུ་སྒྲོན་པས་ཤིན་ཏུ་དགྱེས་པ་འཁྲུངས་པ་དང་བཅས་དཔོན་སློབ་ལྷན་
གཅིག་པར་ཤོག་སེར་ལས་ཕབ་པ་ནས་བཟུང་རིམ་པར་གཏེར་མཛོད་དུ་མ་ལ་དབང་བསྒྱུར་ཞིང་། ཁྱད་པར་གུ་རུ་རིན་པོ་ཆེས། རྗེ་འབངས་རྣམས་ཀྱི་ནང་ནས་ཀྱང་། །ང་དང་དགོངས་པ་མཉམ་
པ་བེ་རོ་ཡིན། །ཞེས་པ་ལྟར། བེེ་རོ་ལ་ཐུགས་ཤིན་ཏུ་བརྩེ་བས། བར་ཆད་བསྲུང་བའི་གནམ་ལྕགས་རྡོ་རྗེ་རྩེ་དགུ་པ། ཨོ་རྒྱན་གྱི་ཕྱག་དྲིལ། མན་ཧོའི་ཕྱག་ཕྲེང་།མཁའ་སྤྱོད་རིལ་བུ། འཕོ་བ་
རིལ་བུ། སྨོན་ལམ་རིལ་བུ་སོགས་གཏེར་སྟོན་གཞན་ལ་མ་གྲགས་པའི་རྫས་གཏེར་མཐའ་ཡས་པ་ཞིག་སྤྱན་དྲངས་པ་ལོ་རྒྱུས་སུ་གསལ་ལ། དེ་ལས་ད་ལམ་འཆད་པ་སྐབས་སུ་བབས་པ་ཡོངས་
རྫོགས་རིག་འཛིན་གྱི་རྩལ་དབང་ཆེན་མོའི་སྐོར་ལ་གཏེར་ཤོག་ཚན་པ་གཉིས་སུ་བྱས་ཏེ། སྟེང་ཁང་སྙིང་མཛོད་སྨུག་པོར་བཞུགས་པ་མ་འོངས་པ་ན་གཏེར་ཚན་གཉིས་སུ་འབྱོན་པ་ནི་ཆོས་བདག་

སྤྱི་གཏེར་གྱི་ལུང་བྱང་ལས། བསམ་ཡས་མཆིམས་ཕུར་བཞུགས་དུས་སུ༔ ཆོས་རྒྱལ་དང་བཻ་རོས་གུ་རུ་ཉིད་ལ་ཕྱག་དང་མཆོད་པ་ཕུལ་ཏེ་ཞུས་པ༔ ཀྱེེ༔ ཁམས་གསུམ་གྱི་སེམས་ཅན་རྣམས་
གྲོལ་བའི་དུས་མཆིས་སམ༔ སྒོས་བདག་ཅག་རྗེ་འབངས་རྣམས་གུ་རུའི་ཐུགས་རྗེས་ཇི་ལྟར་གྲོལ༔ དུས་ནམ་གྲོལ༔ གྲོལ་ཚུལ་ཇི་ལྟར་ལགས༔ གྲོལ་བའི་ཐབས་ཅི་ཞིག་མཆིས༔ ཞེས་རྒྱན་
རིན་ཚན་སྤུངས་པ་ཕུལ་ཏེ་གསོལ་བ་བཏབ་པས༔ གུ་རུ་ཉིད་ཅང་མི་གསུང་བར་སྤྱན་བར་སྣང་དང་རྒྱལ་པོ་བེ་རོ་ལ་ཅེ་རེ་གཟིགས་སོ༔ ཡང་མཚོ་རྒྱལ་གྱིས་ཞུས་པ༔ ཀྱེ་མ་གུ་རུ་རིན་པོ་ཆེ༔
བདག་ཅག་མ་རིག་གདུལ་དཀའ་བ༔ ཐུགས་རྗེས་ཇི་ལྟར་འདུལ་བ་ལགས༔ ད་ལྟ་གནམ་ས་བར་སྣང་དང༔ རྒྱལ་པོ་དང་ནི་བེ་རོ་ལ༔ གཟིགས་པ་མཛད་པ་གང་ལྟར་ལགས༔ ཅི་ཡང་བཀའ་ལུང་
མི་མཛད་པ༔ དེ་ལྟ་བུ་ཉིད་ཅི་ལ་དགོངས༔བདག་གི་ཞུ་དོན་གསུང་དུ་གསོལ༔ ཞེས་ཕྱག་བཙལ་ནས་གསེར་སྐྱོགས་རྒུན་ཆང་གིས་བཀང་ནས་ཞུས་པས༔ གུ་རུས་བཀའ་སྩལ་པ༔ ཉོན་ཅིག་

༄༅། །རྒྱལ་པོ་བེ་རོ་མཚོ་རྒྱལ་རྣམས༔ བདག་ནི་སངས་རྒྱས་སྣང་མཐའི་སྤྲུལ་པ་སྟེ༔ དུས་གསུམ་མ་འགགས་དུས་གཅིག་ས་ལེར་སྐྱེང༔ དེ་ཕྱིར་ཁྱེད་རྣམས་རྩེ་གཅིག་ཡིད་ལ་བཟུང༔
སྨྲ་བསམ་བརྗོད་འདས་ཡེ་ཤེས་སྙིང་པོའི་དོན༔ སེམས་ཅན་སངས་རྒྱས་མཉམ་པའི་ཁྱབ་གདལ་ཡང༔ ཁམས་གསུམ་སེམས་ཅན་གློ་བུར་ལས་ཉོན་གྱིས༔ སྒོ་གསུམ་གནད་པས་དུས་གསུམ་
ངོ་མ་ཤེས༔ མི་གསུང་ཅེ་རེ་གཟིགས་པ་དེ་དོན་མོད༔ མཚོ་རྒྱལ་ཁྱེད་ནི་ཡེ་ཤེས་ཌཱཀྐི་ཡིས༔ བྱིན་གྱིས་བརླབས་པས་སྟོང་ཉིད་སྙིང་རྗེར་ལྡན༔ ཐུགས་རྗེའི་སྤྲུལ་པ་སྣ་ཚོགས་ཅིར་ཡང་སྟོན༔
བདག་ལ་བསྐྱར་ནས་ཞུས་ན་ཤིན་ཏུ་ལེགས༔ ཁམས་གསུམ་སེམས་ཅན་རང་རང་ལས་ཀྱི་མཐའ༔ མ་ཟད་བར་དུ་གྲོལ་པའི་དུས་མིན་ཏེ༔ དུས་གསུམ་རྒྱལ་བའི་སྨོན་ལམ་ཐུགས་རྗེ་དང༔
རང་རང་གློ་བུར་ལས་ཀྱི་འཕྲོ་སད་ཚེ༔ གྲོལ་མགོ་བརྩམ་སྟེ་སྟོང་ཉིད་རྟོགས་ཚེ་གྲོལ༔ འཁོར་བའི་མཐའ་ནི་རང་ཤེས་འཁྲུལ་སངས་ཡིན༔ དེ་ཉིད་བར་དུ་གྲོལ་བ་ངས་མ་མཐོང་༔ རྗེ་འབངས་

རྣམས་ནི་སྔོན་གྱི་ལས་འཕྲོ་ཡིས༔ ང་དང་མཇལ་ནས་གདམ་པའི་གནད་ཅིག་ཐོབ༔ བརྩོན་འགྲུས་ལྡན་པ་ཟླ་གཅིག་དྲུག་ན་གྲོལ༔ དེ་འོག་དད་ལྡན་ཆོས་ཀྱི་གོས་འཆང་བ༔ ལོ་གཅིག་དྲུག་དང་
བཅུ་གཉིས་དག་ན་གྲོལ༔ ཁ་ཅིག་ལས་འཕྲོ་སྐྱེ་བ་ལེན་ཚུལ་སྟོན༔ ཞེས་པ་ལ་སོགས་པའི་མཐར། དེ་ཕྱིར་ད་ལྟའི་རྗེ་འབངས་འདི་རྣམས་ཀྱང༔ མ་འོངས་བཞི་བཅུ་ཁ་རལ་དུས་ཀྱི་ཚེ༔ འདུས་
པ་དགུ་སྐོར་སྙིང་པོའི་བཅུད་བསྡུས་པ༔ བླ་མའི་སྤྲུལ་པ་རབ་དབྱེ་རྣམ་གསུམ་གྱི༔ དགོངས་པ་རང་གྲོལ་ཆོས་ཀྱི་བདག་པོ་སྟེ༔ འགའ་ཞིག་བླ་ཆེན་རྒྱལ་པོའི་ཚུལ་བཟུང་ཅིང༔ ལ་ལ་དམངས་དང་
ཐ་ཤལ་སྤྱོད་པའི་ཚུལ༔ ཞེས་པ་རྣམ་གབ་རྒྱ་ཅན་ནས་ལུང་བསྟན་ཅིང་། དེ་ལས་ཟབ་གཏེར་ལ་དབང་བའི་སྐྱེས་བུ་ནི། མ་འོངས་དུས་སུ་འགྲོ་བའི་དོན་ཉིད་དུ༔ ཟབ་མོའི་གཏེར་ཤོག་ཟུང་དུ་འབྲེལ་
བ་གཉིས༔ སྟེང་ཁང་སྙིང་སྒྲོམ་དབུས་སུ་རྒྱ་ཡིས་སྡོམ༔ ཕྱི་མའང་ཆོས་རྒྱལ་སྟོབས་ལྡན་བརྟུལ་ཞུགས་ཅན༔ གནོད་སྦྱིན་དྲག་པོ་ཤིང་བྱ་ཅན་གྱིས་ཀྱང༔ དེ་ཡི་བཀའ་ལས་འདས་བར་མི་

༄༅། །ནུས་པས༔ པདྨ་དབང་རྒྱལ་རོལ་པ་རྩལ་གྱིས་ཀྱང་༔ ལོ་ཀེ་ཤྭ་རའི་ཕོ་བྲང་དང་ཉེ་བའི༔ རྣམ་ཤེས་མཚོན་པའི་ཕུག་པར་དག་པར་ཕོབ༔ དེ་ཚེ་བེ་རོ་འོད་ཟེར་མིང་ཅན་ཡང་༔
ས་གཞི་སྒྲ་སྙན་གཟུགས་འདྲ་ཕན་ཚུན་རི༔ བཀྲ་ཤིས་རྟགས་ལྡན་མཚོན་ཆ་གཟིངས་འདྲའི་སར༔ ཆོས་སྒོ་འབྱེད་ཅིང་གསང་བའི་ལུང་བསྟན་སྤེལ༔ ཞེས་མངའ་བདག་ཁྲི་སྲོང་གི་ཡང་སྲིད་།
མངའ་རིས་རིག་འཛིན་ཆེན་པོ་པདྨ་དབང་རྒྱལ་དང་། ལོ་ཆེན་བཻ་རོའི་རྣམ་སྤྲུལ་རྗེ་བཙུན་ཆོས་ཀྱི་རྒྱལ་བོ་ཤེས་རབ་འོད་ཟེར་སོ་སོས་སྟེང་ཁང་སྙིང་མཛོད་སྨུག་པོ་ནས་སྔ་མས་རིག་འཛིན་བཀའ་
བརྒྱད་ཡོངས་འདུས་དང་། ཕྱི་མས་གྲོལ་ཐིག་རིག་འཛིན་བདེ་གཤེགས་ཀུན་འདུས་སྤྱན་དྲངས་པའི་འདི་གཉིས་ཚིག་དོན་ཞུས་དག་ཐེར་ཞིང་རྨད་བྱུང་བཀའ་བརྒྱད་དང་དབང་གི་ཆུ་བོ་གཅིག་ཏུ་
འདྲེས་པ་ནི་བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ལས། རྒྱལ་བ་ཀུན་གྱི་དགོངས་པའི་བཅུད་བསྡུས་པ༔ སངས་རྒྱས་ལག་བཅངས་ཁམས་གསུམ་ཅེར་གྲོལ་ཏེ༔ འདི་འདྲའི་

གདམས་པ་འཛམ་བུ་གླིང་ན་མེད༔ ཀུན་བཟང་རྡོར་སེམས་དགའ་རབ་རྡོ་རྗེ་ཡི༔ པདྨ་ང་ཡི་སུ་ལའང་མི་བསྟན་པར༔ ཙིཏྟའི་ཀློང་དུ་རྒྱ་ཡིས་རབ་བཏབ་ཀྱང༔ བེ་རོ་ཆོས་རྒྱལ་གཉིས་ལ་སྙིང་
ཁྲག་ཕོ༔ ད་ལྟ་ཉམས་ལོང་གསང་བའི་ཤོག་དྲིལ་རྣམས༔ སྙིང་མཛོད་སྨུག་པོའི་ནང་དུ་གཏེར་དུ་སྦོས༔ འདི་དང་སུ་ཕྲད་མངོན་སངས་རྒྱ་བར་ངེས༔ ང་དང་དགོངས་པ་མཉམ་པ་བཻ་རོ་ཡིན༔ མ་
འོངས་བཞི་བཅུ་ཁ་རལ་དུས་ཀྱི་ཚེ༔ ལམ་ཟབ་བསྟན་པའི་སྙིང་པོ་མངོན་སུམ་གྱི༔ ལམ་གྱི་གནད་བྲལ་མུ་ཅོར་སྟོན་པའི་དུས༔ ལས་ལྡན་སྐྱེས་བུ་གཉིས་དང་ཕྲད་པར་འགྱུར༔ གསང་བའི་ལུང་
བསྟན་མ་གཏོགས་ཞུ་དག་ཕེར༔ གཅིག་ལ་གཅིག་ཡིད་ཆེས་པས་འཁྲུལ་པ་བྲལ༔ ཞེས་གསུངས་པ་ལྟར་ཤིན་ཏུ་ཡིད་ཆེས་ཤིང་ངོ་མཚར་བའི་གནས་སུ་གྱུར་པ་ལས༔ འདིར་བེེ་རོ་ལ་
བཀའ་བབས་པའི་ཆོས་སྐལ་སྙིང་མཛོད་ནས་ཕྱུང་བའི་ལོ་རྒྱུས་ཅུང་ཟད་གླེང་ན་གཏེར་ཆེན་ཐམས་ཅད་མཁྱེན་པ་ཉིད་དགུང་ལོ་སུམ་ཅུ་སོ་གསུམ་པར་ཕེབས་པའི་ཚེ། ཆོས་རྒྱལ་འབྲི་གུང་པ་རིན་

༄༅། །ཆེན་ཕུན་ཚོགས་བསམ་ཡས་སུ་ཕྱག་ཕེབས་པའི་རྗེ་ཉིད་ཅོག་གྲ་ལ་བཞུགས་དུས། ཧོར་ཟླ་ལྔ་པའི་ཚེས་བརྒྱད་ཀྱི་ཐོ་རེངས་ཁ་ན་ཛོ་ཀི་རས་ཁྲ་བོའི་ཨང་རག་གྱོན་པ་ཟུང་།
ཅིག་ཡོངས་ནས་ཁྱེད་རང་གི་ཆོས་སྐལ་སློབ་དཔོན་ཆེན་པོས་བདག་ལ་བཅོལ་བ་རྣམས་འདོན་པའི་དུས་ལ་བབ་པས་གནང་ཚེས་བཅུ་ལ་ཐེ་ཚོམ་མེད་པར་ཐོན་ཅིག་ཅེས་གཏེར་བདག་གནོད་སྦྱིན་
གྱིས་བསྐུལ་བ་ལས་མགོན་པོ་འབྲི་གུང་པ་དང་བཅས་སྟེང་ཁང་དུ་ཕེབས། དེ་ནས་དབྱིངས་དམངས་སྐུ་གཉེར་དང་བཅས་ཕྱིར་བསྐྲད། བླ་མ་གཙང་ནས་དང་དཔོན་སློབ་གསུམ་ལས་མེད་པའི་ཐོག་
རྗེ་བཙུན་ཆོས་ཀྱི་རྒྱལ་པོ་འདིས་རྣམ་སྣང་བཞི་སྒྲོམ་གྱི་སྙིང་མཛོད་དུ་ཕེབས། མུན་པ་ཤིན་ཏུ་གནག་པ་ལ་ཆབ་རིལ་གྱི་ནང་ནས་ཆབ་འཐོར་བས་དེའི་གཤེར་གང་ཐོག་ལས་མེ་རང་བྱུང་དུ་འབར་
པས་གསོལ་བའི་གཏེར་ཁ་ཤིན་ཏུ་མང་བར་བཞུགས་པ་ལས། ཀེ་ཚང་ཞིག་ན་ཐང་ཀ་ཆེན་པོ་ཞིག་དང་རྒྱལ་པོའི་བླ་དཔེ་ཞིག་འདུག་པ་གང་ཡིན་གཟིགས་པའི་ཆེད་དུ་བསྣམས་ནས་འབྲི་གུང་རིན་

པོ་ཆེ་ལ་གཟིགས་ཕུལ་བས། ཐང་ཀ་བཀའ་འདུས་ཀྱི་དཀྱིལ་ཐང་དང་། དཔེ་ཆ་ཆོས་འབྱུང་རྒྱས་པ་ཞིག་འདུག་ཕེབས། དེ་མ་ཐག་རང་གནས་སུ་བསྐྱལ་ནས་རང་ལ་དབང་བའི་གྲོལ་ཐིག་དགོངས་
པ་རང་གྲོལ་གྱི་གཏེར་ཤོག་ལེ་ཚན་གཉིས། འབྲི་གུང་གི་ནང་རྟེན་ལ་བཞུགས་པའི་ཀླུ་བདུད་ཀྱི་ཁ་གནོན་གནམ་ལྕགས་ཀྱི་རྡོ་རྗེ་རྩེ་དགུ་པ། མངའ་བདག་རྒྱལ་པོའི་དབུ་ལོ། བདུད་རྩི་ཆོས་སྨན། 
ཆོས་རྒྱལ་གྱི་བླ་རྡོ་ནག་པོ་ལུག་གི་མཁལ་མ་ཙམ་ལ། ཤིང་སྡོང་དང་སྤྲེའུའི་རི་མོ་གསལ་བ་ལ་སོགས་པ་སྤྱན་དྲངས་ཤིང་དཔོན་སློབ་གཉིས་ལྷན་ཅིག་པར་ཤོག་སེར་ལས་ཕབ་པའི་མཐར། བྲིང་
བ་སྟག་མགོར་ཟབ་མོ་གཏེར་གྱི་སྒྲུབ་པ་གུ་རུ་བདེ་བ་ཆེན་པོའི་ལྷ་སྔགས་ཏིང་ངེ་འཛིན་གྱི་རོལ་མོར་འབྱམས་ཀླས་པའི་ཚེ། ཚེས་བཅུ་ཞིག་གི་ནུབ་འོད་གསལ་དང་བའི་སྣང་བ་ལ་བུད་མེད་ཅིག་
ན་རེ། ཆང་ཀཱ་པ་ལི་གང་དང་ཤ་དམར་ཙ་རེ་བ་ཏིག་གཅིག་བྱིན་ནས་དོ་ནུབ་སློབ་དཔོན་ཆེན་པོའི་ཚེས་བཅུ་གནང་གིན་ཡོད་པས་ཚོགས་ཆང་འདི་འཐུང་། ཤ་འདི་ནལ་བྱིའི་དུར་ཁྲོད་ན་བྲམ་ཟེ་སྐྱེ་

༄༅། །བ་བདུན་པའི་ཤ་འདུག་པ་དེ་ཚོགས་ཤར་བླང་པ་ཡིན། གསོལ་དང་ནུས་པ་ཚད་མེད། ནམ་མཁའ་ལ་འཕུར་ཡང་ཐུབ་ཟེར་བས་ཆང་དེ་འཐུངས། ཤ་དེ་ལ་ཐུགས་
འཁྲིག་པ་ཙམ་གྱི་ངང་ནས་གསོལ་བས་བུད་མེད་དེ་ན་རེ་ཁྱོད་རྣལ་འབྱོར་པ་འདྲ་པོ་མིན། ད་སྟེ་སློབ་དཔོན་མཇལ་དུ་འདོང་ཟེར།བར་སྣང་ལ་འཕུར་བས། རྗེ་བཙུན་ཉིད་ཀྱང་ཤའི་ནུས་པས་
འཕུར་ཐུབ་སྟེ་ཟངས་མདོག་དཔལ་རི་ལ་ཕེབས་ཤིང་ཡུལ་བཀོད་དང་གནས་ཚུལ་ངོ་མཚར་བ་གཟིགས་ཚུལ་ནི་རྣམ་ཐར་ན་གསལ་ཞིང་། དུས་དེའི་ཚེ་ཨོ་རྒྱན་ཆེན་པོ་གུ་རུ་བདེ་བ་ཆེན་བོ་ཡབ་
ཡུམ་གྱི་སྐུར་བཞེངས་པ་ལ་དབུ་ལ་ལ་ཐོད་ཀྱི་གདེངས་ཀས་མཛེས་པ་ཞིག་ཏུ་བསྟན་ནས་ཤིན་ཏུ་དགྱེས་པ་ཆེན་པོ་དང་བཅས། རྩ་གསུམ་མཐོང་བ་རང་གྲོལ་གྱི་དབང་ལུང་གདམས་པ་དང་བཅས་
བུམ་པ་གང་འབྱོར་སྩལ་ཞིང་། བོད་ཡུལ་བསྟན་པའི་རྒྱལ་ཚབ་ཏུ་དབང་བསྐུར་པ་ལྟར་སྐལ་ལྡན་གྱི་ཆོས་བདག་རྣམས་ལ་རིམ་པར་བསྟན་ཏེ་བརྒྱུད་པ་ལས། འདིར་ནི་ཐུན་མོང་མ་ཡིན་པ་བྱིན་

རླབས་དོན་རྒྱུད་ལྟར་ཡིན་ཏེ། དེ་ཡང་སྤྱི་ཆིངས་ལས། རྟེན་འབྲེལ་དུས་གནད་འཕྱུགས་པ་ན༔ ཆོས་རྒྱལ་གསུང་གི་སྤྲུལ་པ་དང༔ མེས་དང་མི་འབྲེལ་རང་སར་ཡལ༔ ཞེས་པ་ལྟར་བཀའ་
བཙན་པར་གྱུར་ནའང་། སྔོན་གྱི་ཐུགས་བསྐྱེད་སྨོན་ལམ་རི་མོ་བསུབ་ཏུ་མེད་པས་རེ་ཞིག་གི་ཚེ་རིག་འཛིན་དྷརྨ་སོ་མིའི་གཏེར་ལུང་ལས། དབུས་གཡོར་གཞུང་དུ་བྱང་སེམས་པདྨའི་མིང་༔
བཀའ་རྙིང་བསྟན་སྐྱོང་ཐབས་མཁས་འགྲོ་བ་འདུལ༔ ཞེས་པ་དང་ཆོས་མཚུངས་པ་ལས་ཁྱད་པར་མི་འདྲ་དང་རུས་འདྲའི་ནེམ་ནུར་སྤངས་པ་དགོངས་འདུས་ཀྱི་ལུང་བསྟན་བཀའ་རྒྱ་མ་ལས། ལུས་
ལ་ལྟེ་སྨེ་སྙིང་གར་ཤ་མཚན་ཏེ༔ ངག་ནི་སྙན་མགུར་སྔགས་ཚིག་རྩོལ་བ་ཅན༔ པདྨ་ལས་བྱུང་པདྨའི་མིང་ལྡན་གཉིས༔ ཡིད་ནི་རྩེ་གཅིག་གདུང་ཤུགས་ང་ཉིད་དྲན༔ ཞེས་འགྱུར་མེད་
ངེས་པའི་བརྡ་རྟགས་གསུམ་གྱིས་རྣམ་པར་བཀྲ་ཞིང་རྗེ་འབངས་གྲོགས་གསུམ་གྱི་སྨོན་ལམ་གྱི་ཐུགས་རྗེས་ཉེ་བར་བསྐྱངས་པའི་མངའ་རིས་པཎ་ཆེན་སྤྲུལ་པའི་སྒྱུ་འཕྲུལ་ལ་ཆགས་པ་པདྨ་དབང་

༄༅། །ཆེན་ཡེ་ཤེས་རོལ་པའི་རྡོ་རྗེའི་འོད་གསལ་དག་པའི་མེ་ལོང་གཙང་མའི་ངོས་དྭངས་པར། སྔོན་བྱོན་རྒྱལ་སྲས་ལྷ་རྗེ་ལ་བཀའ་འདུས་ཆོས་ཀྱི་རྒྱ་མཚོའི་དཀྱིལ་འཁོར་ཞལ་ཕྱེ་བའི་
གནས་གཡོ་རུ་ཁྲ་འབྲུག་གི་གཙུག་ལག་ཁང་གི་སྣང་ཆར་བཀོད་པའི་གཞལ་མེད་ཁང་བློ་ལས་འདས་པ་ཞིག་ཏུ། ཨོ་རྒྱན་ཆེན་པོ་པདྨ་གུ་རུའི་རྣམ་པས་རྩ་གསུམ་མཐོང་བ་རང་གྲོལ་གྱི་གདམས་
སྐོར་བརྡ་ཆོས་ཀྱི་སྩལ་བའི་མཐར་གཏེར་ལུང་ལས། རྒྱལ་བའི་དགོངས་པ་ཉིད་ཀྱི་ཚུལ༔ དགོངས་པ་བབས་པ་དབང་གི་མཆོག ཅེས་པ་ལྟར། གང་གི་ཚེ་ང་དང་ང་ཡིར་འཛིན་པའི་ཀུན་རྟོག་ཨོ་
རྒྱན་ཆེན་པོའི་ཐུགས་ཀར་ཐིམ་པ་ལས། དུས་གསུམ་གྱི་རྟོག་པ་མཐའ་དག་དབྱིངས་སུ་དག་སྟེ་ཡེ་ཤེས་བརྗོད་བྲལ་བདེ་བ་ཆེན་པོའི་རོས་གང་ནས་ཞག་གཅིག་འདས་པའི་ཉམས་སྣང་ལས་སད་
དོ༑ ༑དེར་རིག་པ་རྩལ་གྱིས་དབང་ཐོབ་པས་གདམས་ངག་ཡོངས་སུ་རྫོགས་པའི་ཚིག་དོན་ལ་རང་དབང་སྒྱུར་བའི་ནུས་པ་མངོན་དུ་གྱུར་ཅིང་། གཟུང་འཛིན་རོ་རྐྱང་གི་རྒྱུ་བ་དབུ་མ་ཡེ་ཤེས་ཀྱི་

ཁང་བཟང་དུ་ཆུད་དེ་སྙན་བརྒྱུད་ཡི་གེ་མེད་པའི་ལམ་རྟགས་དབང་པོའི་སྤྱོད་ཡུལ་དུ་མངོན་པའི་བྱིན་རླབས་བུམ་པ་གང་བྱོར་ཐོབ་པ་ལས་སྨིན་གྲོལ་གྱི་གདམས་པ་མྱོང་ཆོས་སུ་གཏན་ལ་ཕབ་པའི་
ལུགས་སུ་ལམ་རྒྱས་པ་རིག་འཛིན་བཀའ་བརྒྱད་ཀྱི་སྒོ་ནས་སྨིན་བྱེད་ཀྱི་དབང་བསྐུར་ཟབ་མོ་སྐུར་བར་བྱེད་པ་ལ་བདག་རྡོ་རྗེ་སློབ་དཔོན་གྱིས་བགྱི་བ་གོང་དུ་དགོས་པ་ཐམས་ཅད་ཚང་བ་ཡིན་ལ།
སློབ་མས་བྱ་བའི་རིམ་པ་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་སྤྱན་སྔར་ཡོན་གྱི་མཎྜལ་ཐུགས་གཏད་པར་ཞུ། གསོལ་བ་གདབ་པ་འདིའི་རྗེས་ཟློས་མཛོད། རྡོ་རྗེ་སློབ་དཔོན་དགོངས་
སུ་གསོལ༔ སྔོན་ཆད་ལམ་ལོག་འཁོར་བར་འཁྱམས༔ སྲིད་པའི་མཚོ་ལས་བསྒྲལ་བྱའི་ཕྱིར༔ བླ་མ་རྩ་གསུམ་དཀྱིལ་འཁོར་དུ༔ བདག་ཉིད་འཇུག་པས་སྩལ་བར་བགྱི༔ ལན་དུ་བླ་མས་
དམ་བསྒྲག་ཅིང་གནང་བ་བྱིན་པ་ནི༔ ཧོ༔ བུ་ཁྱོད་ང་ལ་ལེགས་པར་ཉོན༔ གསང་བ་སྔགས་ཀྱི་དཀྱིལ་འཁོར་འདིར༔ འཇུག་པར་དཀའ་ལ་ཉེས་དམིགས་ཆེ༔ དམ་ཚིག་ཉམས་ན་བརླག་

༄༅། །པར་འགྱུར༔ དམ་ཚིག་སྲུང་ན་དབང་སྐུར་སྦྱིན༔ ལན་དུ་སློབ་བུའི་ཁས་བླང་བ་ནི། རྗེས་ཟློས་བྱར་གཞུག་ཅིང་། ཧོ༔ གསང་སྔགས་མཆོག་གི་དཀྱིལ་འཁོར་འདི༔ སྔོན་ནས་དད་
པའི་སྐལ་ལྡན་བདག༔ ལུས་དང་སྲོག་ལ་མི་ལྟོས་པར༔ དམ་ཚིག་མཆོག་བསྲུང་དབང་བསྐུར་སྩོལ༔ འོ་དེ་ལྟར་ཡིན་ན་འཇུག་པ་ལ་གསོལ་བ་གདབ་པ་འདིའི་རྗེས་ཟློས་མཛོད༔ སྟོན་པ་ཁྱེད་
ནི་དགའ་ཆེན་ཏེ༔ བྱང་ཆུབ་ཆེན་པོའི་ཚུལ་བསྟན་པ༔ མགོན་པོ་ཆེན་པོ་བདག་འཚལ་ལོ༔ དམ་ཚིག་དེ་ཉིད་བདག་ལ་སྩོལ༔ བྱང་ཆུབ་སེམས་ཀྱང་བདག་ལ་སྩོལ༔ སངས་རྒྱས་ཆོས་དང་
དགེ་འདུན་ཏེ༔ སྐྱབས་གསུམ་དག་ཀྱང་བདག་ལ་སྩོལ༔ ཐར་པ་ཆེན་པོའི་གྲོང་མཆོག་ཏུ༔ མགོན་པོས་བདག་ནི་གཞུག་ཏུ་གསོལ༔ སློབ་དཔོན་གྱིས། འོ་རྡོ་རྗེ་ཐེག་པའི་དཀྱིལ་འཁོར་དུ་
འཇུག་ཅིང་དབང་བཞི་རྫོགས་པར་ནོད་པ་ལ་དེའི་གཞི་རྟེན་དུ་ཐུན་མོང་དང་ཁྱད་པར་གྱི་སྡོམ་པ་བཟུང་བ་སྔོན་དུ་གལ་ཆེ་ཞིང་དེ་ཡང་ལམ་གྱི་རྨང་རྡོ་སྐྱབས་སུ་འགྲོ་བ་ནི་ཉན་རང་ཐུན་མོང་ཡིན་ལ།

ཐེག་ཆེན་གྱི་རྩ་བ་བྱང་ཆུབ་ཀྱི་སེམས་བསྐྱེད་པ་ནི་ཕ་རོལ་ཏུ་ཕྱིན་པ་དང་རྡོ་རྗེ་ཐེག་པའི་ཁྱད་ཆོས་ཡིན་པས་དེ་གཉིས་ཀའི་སྡོམ་པ་ཐུན་མོང་གཟུང་ཕྱིར། མདུན་གྱི་ནམ་མཁར་དུས་གསུམ་ཀྱི་
བདེ་བར་གཤེགས་པ་སྲས་དང་བཅས་པ་སྐྱབས་གསུམ་ཀུན་འདུས་ཀྱི་ངོ་བོར་བཞུགས་པ་ལ། འཁོར་བའི་སྡུག་བསྔལ་ལ་འཇིགས་པ། སྡུག་བསྔལ་དེ་སྐྱོབ་པའི་ནུས་པ་སྐྱབས་གསུམ་དེ་དག་
ལ་ཡོད་པས་དད་པ། རང་དང་འདྲ་བའི་སེམས་ཅན་ལ་སྙིང་རྗེ་བ་གསུམ་ཀུན་སློང་དྲན་པས། ཡིད་ཁྱེད་ཤེས་ཀྱི་སྒོ་ནས་སྐྱབས་སུ་འགྲོ་ཞིང་། སྐྱབས་གསུམ་རྣམས་དཔང་པོར་བྱས་པ་ལ་རྒྱལ་
སྲས་ཀྱི་སྡོམ་པ་བྱང་ཆུབ་སེམས་བསྐྱེད་ཚུལ་བཞིན་དུ་ནོད་པར་བྱའོ་སྙམ་པའི་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི༔ སོགས་ལན་གསུམ་གྱི་རྗེས། སློབ་བུའི་
སྙིང་གར་རྡོ་རྗེ་བཞག་ལ། ཨོཾ་སརྦ་ཡོ་ག་ཙིཏྟ་ཨུཏྤ་ཏ་ཡ་མི༔ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་པ་དེ་ཉིད། ཀུན་རྫོབ་བྱང་ཆུབ་སེམས་ཀྱི་

༄༅། །ངོ་བོ་ཟླ་བའི་དཀྱིལ་འཁོར་ཉ་གང་བ་དེའི་སྟེང་དུ། དོན་དམ་བྱང་ཆུབ་སེམས་ཀྱི་རང་བཞིན་རྡོ་རྗེ་རྩེ་ལྔ་པ་འོད་ཟེར་ལྔ་ཀུན་ནས་འཕྲོ་བ་དང་བཅས་པ་གཅིག་ཏུ་གྱུར་པ་ཁྱོད་
རང་རྣམས་ཀྱི་སྙིང་གར་བསྒོམ་ལ། ཐམས་ཅད་རྣལ་འབྱོར་གྱི་སེམས་བསྐྱེད་པར་བགྱིའོ། །ཞེས་པའི་སྒྲ་དོན་ཅན་གྱི་གསང་སྔགས་འདིའི་རྗེས་ཟློས་མཛོད། ཅེས་སྔགས་གོང་མའི་རྗེས་ཟློས་
ལན་གསུམ་བྱར་གཞུག་པས་ཐུན་མོང་མ་ཡིན་པའི་སེམས་བསྐྱེད། དེ་ནས་རྡོ་རྗེ་ལག་ཏུ་གཏད་ཅིང་། ཨོཾ་སུ་བ་ཏི། སྔགས་དོན་ཤིན་ཏུ་དགའ་བའི་དམ་ཚིག་དང་ལྡན་པ་ཁྱེད་ཀྱིས་ཇི་ལྟར་བདེ་
བར་བསྒྲུབ་པར་བྱའོ། །ས་མ་ཡ་སྟཱཾ༔ ཧེ་སིདྡྷི་ཡ་ཐ་སུ་ཁཾ༔ ཞེས་བརྗོད། རྡོ་རྗེ་སྤྱི་བོར་བཞག་ལ། ཧོ༔ བླ་མ་ཡི་དམ་ཌཱཀྐི་རྣམས༔ ཡེ་ནས་རང་བྱུང་ཁྱེད་ལ་རྫོགས༔ དམ་ཚིག་ཉམས་༼དཀྱིལ་
འཁོར་དུ་ཞུགས་ཀྱང་སྔགས་ལ་མི་དད་ཅིང་དེའི་སྤྱོད་ཡུལ་ལ་སྐྲག་བ་སྐྱེ་བ་རྣམས་ལ་གསང་བ་གདམས་བའི་དམ་ཚིག་ཁྱད་པར་བ་རྩ་ལྷུང་བདུན་པ་ལ་དམིགས་ཀྱི་བཀར་བའོ། །མཆན།༽ན་དེ་ལ་བསྒྲིབ༔ དེ་བས་དམ་ཚིག་གཅེས་པར་སྲུངས༔ ཞེས་དང་

བདུད་རྩི་བྱིན་ལ། ཧོཿ འདི་ནི་དམ་ཚིག་བདུད་རྩིའི་ཆུ༔ བུ་ཁྱོད་ལ་ནི་སྦྱིན་པར་བྱ༔ ས་མ་ཡ་ཨི་དན་ན་རཀྐན༔ རིགས་ཀྱི་བུ་འདི་ལྟར་ཞེས་པར་བྱོས་ཤིག ཁྱོད་གསང་སྔགས་བླ་ན་མེད་
པའི་དཀྱིལ་འཁོར་ཆེན་པོ་འདིར་གཞུག་སྟེ་མཆོག་ཏུ་གསང་བའི་རང་བྱུང་གི་ཡེ་ཤེས་བསྐྱེད་པར་བྱ་བ་ལ། དེའི་སྲོག་ཏུ་གྱུར་པའི་དམ་ཚིག་ཉམས་ན་དངོས་གྲུབ་ཆེན་པོ་ཐོབ་པའི་གོ་སྐབས་མེད་།
ཅིང་། ཁྱད་པར་དུ་དམ་ཚིག་བདུད་རྩི་རྡོ་རྗེ་དམྱལ་བའི་ཆུ་བཞག་པ་ལྕེ་ཐོག་ཏུ་བཞག་ཀྱང་འབབ་པ་སྙིང་དབུས་སུ་འབབ་པ་སྟེ། དེའང་འདི་ལྟར་ཁེ་ཉེན་ཆེན་པོ་གཉིས་སུ་ཡོད་པའི་གལ་ཏེ་འདས་
ཤིང་ཉམས་པར་གྱུར་ན། རཀྴ་ཀྲོདྷ་ཞེས་བྱ་བའི་སྡིག་པ་མགོ་དགུ་པར་གྱུར་ནས་ཁྱོད་ཀྱི་སྙིང་ཁྲག་འཇིབ་ཅིང་། མཐོང་ཆོས་སུའང་ཚེ་ཐུང་ནད་མང་ལ། ཕྱི་མའི་ཚེ་རྡོ་རྗེ་དམྱལ་བར་༼མ་ཉམས་ན་
རྗེས་སུ་འཛིན་བའི་ཆ་ནས་བདུད་རྩི་དང་ཉམས་ན་ཚར་གཅོད་པའི་ཆ་ནས་རྡོ་རྗེ་ཤིན་ཏུ་བརྒལ་བར་དཀའ་བས་དམྱལ་བའི་ཆུ་ཞེས་སྒྲ་བཤད་བཞག་པའོ། །༽བསྲེག་པར་བྱེད་དོ། །དམ་ཚིག་བསྲུངས་ན་ཡེ་ཤེས་སེམས་དཔར་གྱུར་ནས་རྟག་པ་རྒྱུན་དུ་

༄༅། །བྱིན་གྱིས་རློབ་ཅིང་འདི་ཕྱིའི་ཕན་བདེ་མ་ལུས་པའི་འབྱུང་གནས་ཆེན་པོར་འགྱུར་བ་སྟེ། དེ་བས་ན་བླང་དོར་སྲོག་ལ་བབ་ཀྱང་འབད་པར་རིགས་སོ། །ཞེས་གདམས། དེ་ནས་
ཁྱད་པར་གྱི་སྡོམ་པ་འབོག་པ་ནི། འོ་ཤེས་པར་གྱིས་ཤིག འདི་ལྟར་དབང་བསྐུར་བ་དེའི་ཐོབ་བྱ་དཀྱིལ་འཁོར་གྱི་བྱ་བ་བྱས་པ་བརྟེན་ནས་ཐོབ་ནའང་། དབང་འཛིན་པ་དེ་དམ་ཚིག་དང་སྡོམ་པ་
ཁོ་ན་ལ་བརྟེན་ནས་འཛིན་པ་ཡིན་པས་སྨིན་བྱེད་ཀྱི་སྡོམ་ལྡན་དུ་བསྒྲུབ་པ་གལ་ཆེ་སྟེ། རྩེ་མོ་ལས། སྡོམ་པ་གསུམ་ལ་བཀོད་ནས་ནི། དེ་ནས་དཀྱིལ་འཁོར་བསྟན་པར་བྱ། ཞེས་གསུངས་ལ།
དེའི་སྔོན་དུ་འགྲོ་བ་ལ་ཁྱད་པར་ཅན་གྱི་ཚོགས་བསགས་དགོས་པའི་གནད་ཐམས་ཅད་ཡན་ལག་བཅུ་པར་འདུ་བ་ཡིན་པས་མདུན་མཁར་རྒྱལ་བ་སྲས་དང་བཅས་པ་ཉི་ཟེར་གྱི་རྡུལ་ཕྲན་བཞིན་དུ་
བྱོན་པར་མོས་ནས་སྦྱང་གཞི་དང་སྦྱོང་བྱེད་ཀྱི་དོན་ཡིད་ལ་དྲན་པའི་ངང་ནས་འདིའི་རྗེས་ཟློས་མཛོད། ཧཱུྃ༔ རྣམ་དག་མཉམ་པའི་ངང་ཉིད་ལས༔ བླ་མ་རྩ་གསུམ་ལྷ་ཚོགས་གཤེགས༔ པདྨ་ཉི་

ཟླའི་གདན་ལ་བཞུགས༔ ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རང་ཆོས་འཁོར་བསྐུལ༔ བཞུགས་གསོལ་འདེབས་སོ་དགེ་རྩ་བསྔོ༔ ཡང་དག་རྡོ་རྗེ་འཆང་ཐོབ་ཤོག །
དེ་ལྟར་བསགས་སྦྱངས་སྔོན་དུ་སོང་ནས་ཚོགས་ཞིང་རྣམས་དཔང་པོར་བྱས་ལ་ཕྱིའི་སོ་སོར་ཐར་པ་ནས་བཟུང་སྟེ་གསང་བ་རིག་པ་འཛིན་པའི་བར་གྱི་སྡོམ་པ་རྣམ་པ་གསུམ། སྡོམ་པ་དེ་དག་
གིས་མཚམས་དང་རྣམ་པར་དབྱེ་བ་ཡང་བདེ་བར་གཤེགས་པའི་གསུང་རབ་ཀྱི་དགོངས་དོན་འཛམ་བུ་གླིང་གི་རྒྱན་དྲུག་མཆོག་གཉིས་དང་། ཤིང་རྟ་ཆེན་པོ་ཀློང་ཆེན་པས་ཇི་ལྟར་བཀྲལ་བ་བཞིན་
ལས་དེ་དག་གི་སྙིང་པོ་མདོར་ཧྲིལ་གྱིས་བསྡུ་ན། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་
པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་དེ། །ཐམས་ཅད་དུ་ནི་སྡོམ་པ་ལེགས། །ཞེས་པ་ལ་ཚང་ཞིང་སྡོམ་པ་དེ་དག་གཞིར་

༄༅། །བཞག་པ་ལ་སེམས་བསྐྱེད་ཀྱི་འཕེན་པའི་བྱེ་བྲག་དང་ལམ་སློང་གི་སྒོ་ནས་དབྱེ་བསལ་དུ་ཕྱེ་བས་ཕྱི་དོན་དང་སྦས་དོན་ལྟར་སྣང་བའི། རིགས་ལྔའི་སྡོམ་པ་དང་དམ་ཚིག ཡན་
ལག་གི་དམ་ཚིག་ལྔ་ཚན་ལྔ་། དེ་དག་ཐམས་ཅད་ཀྱི་རྩ་བ་སྐུ་གསུང་ཐུགས་ཀྱི་དམ་ཚིག་སྟེ། མདོར་ན་སྤྱི་དང་ཁྱད་པར་ལྷག་པའི་དམ་ཚིག་གསུམ་གྱི་མིང་གིས་བསྡུས་པའི་བསྲུངས་མཚམས་
མཐའ་དག་སྲོག་ལ་བབ་ཀྱང་མི་བཏོང་ངོ་སྙམ་པས་འདིའི་རྗེས་ཟློས་མཛོད། རྩ་གསུམ་རྒྱལ་བ་རབ་འབྱམས་རྣམས༔ ཡུད་ཙམ་བདག་ལ་རབ་དགོངས་ཤིག༔ བདག་ཉིད་རྡོ་རྗེ་ཆེ་གེ་མོ༔ ༼རང་
རང་གི་མིང་ནས་བརྗོད། མཆན།༽དུས་འདི་ནས་བཟུང་བྱང་ཆུབ་བར༔ ཁྱེད་དང་གཉིས་མེད་སྐྱབས་སུ་མཆི༔ སོ་སོ་ཐར་དང་བྱང་ཆུབ་སེམས༔ རིག་འཛིན་ནང་གི་སྡོམ་པའི་ཚོགས༔ འདི་ནས་བྱང་
ཆུབ་མ་ཐོབ་བར༔ ཡང་དག་ཉིད་དུ་གཟུང་བར་བགྱི༔ གསུམ། ཨེ་མ་ཧོ༔ ཁྱད་པར་དུ་ཡང་རིགས་ལྔ་ཡི༔ དམ་ཚིག་སྡོམ་པ་བདག་གིས་བཟུང༔ འགྲོ་བ་མ་བསྒྲལ་བ་རྣམས་བསྒྲལ༔ ༼ཉོན་མོངས་

སྤངས་ཀྱང་ཤེས་སྒྲིབ་ལས་མ་བསྒྲལ་བ་ཉན་རང་དགྲ་བཅོམ་པ་སོགས། མཆན།༽མ་གྲོལ་བ་རྣམས་དགྲོལ་བར་བགྱི༔ ༼སྒྲིབ་གཉིས་ཀྱི་འཆིང་བ་ལས་ཤིན་ཏུ་མ་གྲོལ་བའི་ཚངས་པ་སོགས་སོ་སྐྱེ་ནས་སློབ་བ་འཐགས་པའི་བར། མཆན།༽དབུགས་མ་ཕྱིན་།
རྣམས་དབུགས་དབྱུང་ཞིང་༔༼དམྱལ་བ་སོགས་སྡུག་བསྔལ་ཀྱི་གདུང་བས་བདེ་བར་དབུགས་མ་ཕྱིན་པ། མཆན།༽སེམས་ཅན་མྱ་ངན་འདས་ལ་འགོད༔༼མདོར་ན་སེམས་ཅན་ཐམས་ཅད་མི་གནས་པའི་མྱ་འདས་ལ་འགོད་པ་སོགས་རིགས་ལྔའི་དམ་ཚིག་དོན་
བསྡུས་པ་ཡིན། མཆན།༽ཕྱག་རྒྱ་༼ཡན་ལག་གི་དམ་ཚིག་ཆོས་རྒྱ། ལས་རྒྱ། དམ་རྒྱུ། ཕྱག་རྒྱ་ཆེན་པོ་སྟེ་བཞི་ལས། འདིར་དངོས་བསྟན་ཕྱག་གི་འདུ་བྱེད་པའི་ཕྱག་རྒྱ་དང་། རྡོར་དྲིལ་ལ་སོགས་ཏེ་ལྷའི་སྐུ་གསུང་ཐུགས་མཚན་གྱི་རིགས། བཞོན་པ་སྟེ་ལྷ་དང་བླ་མའི་ཆིབས་དང་། སྙན་
ལ་སོགས་པར་འགོམ་ཡུག་སྦང་བ་དང་། དངོས་བསྟན་གཉིས་དང་། གསང་བ་གནོད་སྦྱིན་ཏེ་སྟོན་པའི་དམ་ཚིག་ལ་གནས་པའི་བསྟན་བ་སྐྱོང་བའི་ཚོགས་ལ་བརྙས་བར་མི་བྱ་ཞིང་ཐུགས་དམ་སྐོང་བ་དང་། བརྟན་གཡོ་མ་ལུས་པ་ལྷ་སྔགས་གཞལ་ཡས་ཁང་གི་རང་བཞིན་དུ་གདོད་ནས་གྲུབ་པ།
བསྐྱེད་རྫོགས་ཟབ་མོ་ལ་རྣལ་དུ་འབྱོར་བས་མཉམ་པར་སྦྱོར་ཞིང་། རྗེས་ཐོབ་ཏུ་རྒྱུད་ལས། རྣམ་འབྱོར་དབང་བོས་སྐྱེ་བོ་ནི། །གང་ལའང་བརྙས་པར་མི་བྱ་སྟེ། །ཞེས་པས་འདོམས་ལ། དངོས་གྲུབ་ཐམས་ཅད་ཀྱི་རྩ་བ་རྡོ་རྗེ་སློབ་དཔོན་དང་། དེའི་རང་བཞིན་དུས་གསུམ་གྱི་སངས་རྒྱས་མ་ལུས་པ་ཡིད་

༄༅། །ལ་དྲན་པ་དང་། སྐུ་བལྟམས་པ་ལ་སོགས་ཏེ་མཛད་པ་བཅུ་གཉིས། དེ་དང་རྗེས་སུ་མཐུན་པའི་མཛད་པ་རླབས་བོ་ཆེའི་དུས་མཆོད་མ་ཆག་བ་སོགས་མདོར་ན་རྒྱལ་བས་བསྒྲགས་བ་ཞེས་ཐ་ཚིག་ཏུ་འདོམས་པའོ། །མཆན།༽བཞོན་པའི་མི་སྨད་ཅིང༔ ལྷ་
དང་ལྷ་མིན་གསང་བ་པ༔ ལྷ་དང་མཉམ་སྦྱོར་བརྙས་པ་སྤང༔ བླ་མ་སངས་རྒྱས་དྲན་དུས་མཆོད༔ རྒྱལ་བས་བསྒྲགས་པ་གང་ཡིན་པ༔ དེ་དག་ཐམས་ཅད་བདག་གིས་བཟུང༔ འོ་དེ་ལྟར་
བཟུང་བའི་སྡོམ་པ་གསུམ་གྱི་གནས་རྣམས་ཁས་བླངས་པ་ཙམ་གྱིས་ཆོག་པ་བསྲུང་བ་ལ་མ་འབད་ན་དམྱལ་བ་ལ་སོགས་པའི་གནས་འོག་མར་ལྷུང་བར་མ་ཟད་བཤགས་སྡོམ་གྱི་སྒོ་ནས་རྣམ་སྨིན་
གྱི་ཆ་སྦྱོང་ནུས་པར་སྲིད་ཀྱང་ཡོན་ཏན་ཐོབ་པ་ལ་བར་དུ་གཅོད་པ་ནི་ཐབས་ལ་མཁས་པའི་མདོ་ལས། རིགས་ཀྱི་བུ་འདི་ལྟ་སྟེ། དཔེར་ན་ཉན་ཐོས་ཐེག་པ་ཅན་ལ་རྩ་བའི་ལྟུང་བ་བྱུང་ན་ཕུང་པོ་དེ་
ཉིད་ཀྱིས་ཡོངས་སུ་མྱ་ངན་ལས་འདའ་བའི་སྐལ་བ་མེད་དོ། །ཞེས་ཚེ་དེ་ལ་དགྲ་བཅོམ་ཐོབ་མི་ནུས་པ་དང་། དེ་བཞིན་དུ་བྱངས་ས་ལས་བྱང་སེམས་ཀྱི་རྩ་ལྟུང་བྱུང་ན་ཚེ་དེ་ལ་ས་དང་པོ་ཐོབ་

མི་སྲིད་པར་གསུངས་ཤིང་། བྱེ་བྲག་ཏུ་སྔགས་ཀྱི་སྡོམ་པ་དང་། དམ་ཚིག་ཁྱད་པར་བ་རྣམས་ལ་འགལ་པ་དང་། ཉམས་པ་དང་། འདས་པ་དང་། རལ་བ་ཞེས་བྱ་བའི་བྱེ་བྲག་ཡོད་དེ་རྡོ་རྗེ་ཉི་
མ་རྣམ་པར་བཀོད་པའི་རྒྱུད་ལས། སྤྱིར་ན་དམ་ཚིག་ཁྱད་པར་ལས། །དུས་ལ་ཁྱད་པར་ངེས་ཕྱེ་བ། །དམ་ལས་འགལ་ཞེས་ཉེས་བྱས་གང་། །ཞག་གིས་བར་མ་ཆོད་པར་ནི། །དམིགས་པའི་
ཡུལ་ལ་བཤགས་བྱས་ན། །དེ་ནས་སོར་ཡང་ཆུད་པའོ། །ཉམས་ཞེས་ཟླ་བས་མ་ཆོད་པར། །འགྱོད་པ་དྲག་པོས་བཤགས་པས་གསོས། །དམ་ལས་འདས་ན་ལོ་དག་གི །བར་དུ་མ་
ཆོད་བཤགས་པས་སོ། །ལོ་ནི་གཉིས་དང་གསུམ་དག་ནས། །དམ་ཚིག་རལ་བ་ཞེས་བྱ་བ། །མཆོག་ཏུ་དྲག་ན་གསོ་རུ་རུང་། །ལོ་གསུམ་དག་ལས་འདས་པ་ནི། །ནམ་ཡང་གསོ་རུ་མི་
རུང་སྟེ། །གལ་ཏེ་བླངས་ན་གཉིས་ཀ་འཚིག །ཀུན་ཏུ་སྤྱོད་པ་ཁོ་ནའོ། །ཞེས་པའི་འགྲེལ་པར་ཀུན་མཁྱེན་གྱིས། །དམ་ཚིག་དེ་དག་ལས་ཉམས་ནས་ཞག་གིས་བར་ཆོད་ན་དམ་ལས་འགལ་བ་

༄༅། །ཞེས་བྱ་བས་དེ་མ་ཐག་པར་བཤགས་པས་འདག ཞག་གིས་བར་ཆོད་ལ་ཟླ་བས་བར་མ་ཆོད་ན་ཉམས་པ་ཞེས་བྱ་བའི་སྐོང་བཤགས་ལན་བདུན་སོགས་ཀྱི་འདག ཟླ་བས་ཆོད་ལ་
ལོས་བར་མཆོད་ན་འདས་པ་ཞེས་བྱ་སྟེ། དེ་ལ་ཚོགས་བརྒྱ་ཞུ་བ་དང་། རང་གི་བུ་ནོར་ལོངས་སྤྱོད་ཐམས་ཅད་ཕུལ་ན་འདག ལོས་ཆོད་ལ་ལོ་གསུམ་མ་ལོན་ན་རལ་ཞེས་བྱ་སྟེ། རང་གི་སྲོག་
གིས་བསྐངས་ན་གསོས་ལ། ལོ་གསུམ་གྱི་བར་མ་བཤགས་པར་དེ་ལས་འདས་ན། དེ་ནས་དམ་ཚིག་གསོར་མི་རུང་སྟེ། ཞེས་གསུངས་པ་ལྟར་ཉམས་པ་རྒྱུད་ལ་གནས་པ་དེ་འཕེལ་བས་ནད་
རོས་པ་གཉེན་པོའི་སྨན་གྱིས་མི་གསོས་པ་ལྟར་གསོ་བའི་གོ་སྐབས་ལས་འདས་ཤིང་། སྡོམ་པ་འོག་མ་གཉིས་ལས་ཆེས་ཕྲ་ཞིང་བསྲུང་དཀའ་བ་ཡིན་པས་གཉེན་པོས་གཅུན་ཏེ་ནམ་ཡང་ཉམས་
པ་མེད་པར་བསྲུང་ཞིང་། གལ་ཏེ་ཉམས་པའི་མགོ་རྩོམ་པ་ནའང་དེ་མ་ཐག་ཏུ་བཤགས་ཐབས་ལ་འབད་པ་ཡང་ཤིན་ཏུ་གཅེས་སོ། དེ་ལྟར་བཤད་མ་ཐག་པ་དང་། གོང་དུ་སྟ་གོན་གྱི་སྐབས་

སྡོམ་པ་བཟུང་བས། དངོས་གཞི་ལ་ལྟོས་ནས་བསྲུང་བར་དབང་ཞིང་། དངོས་བསྟན་བསྐྱེད་རྫོགས་ཐུན་མོང་བའི་བྱེ་བྲག་གི་དམ་ཚིག་རྣམས་རིགས་ངེས་པ་ཁས་བླངས་ཀྱི་ཆོ་གས་ཐོབ་པ་
ཞེས་བརྗོད་ལ། ཁྱད་པར་རིམ་པ་གཉིས་སོ་སོའི་སྔགས་སྡོམ་རྣམས་དབང་བཞི་རང་རང་གི་རྗེས་ཐོག་ཏུ་དབང་སོ་སོའི་ས་བོན་རྒྱུད་ལ་ཐེབས་པ་དང་ལྷན་ཅིག་ཏུ་ཐོབ་པ་ཡིན་ཕྱིར་སྔགས་སྡོམ་
རྫོགས་པར་ཐོབ་པའི་དུས་ནི་དབང་བཞི་པའི་མཐར་ཐུག་ཁོ་ན་ལ་ལྟོས་དགོས་པ་ཡིན་ནོ། །དེ་ལྟར་ནའང་ཁས་བླངས་ཀྱི་ཆོ་གས་ཐོབ་པའི་རྣམ་གཞག་ཡོད་པར་མ་ཟད། མཚུངས་ལྡན་གྱི་སྡོམ་
པ་ལ་གནས་དགོས་ཕྱིར། དེའི་དམ་སྡོམ་བསྲུངས་མཚམས་མ་མཆིས་པའི་སྐྱེ་བོ་རང་ཁ་དང་ནད་གདོན་གྱི་མནར་བའི་རྐྱེན་སེལ་ལྟ་བུའམ། སྒྲིབ་སྦྱོང་སོགས་ལ་བསྐུར་དགོས་པའི་རིགས་ལ་
སྡོམ་པ་ཁྱད་པར་བ་འདི་དག་མི་འབོགས་ཤིང་། མཆོག་དབང་གོང་མ་རྣམས་ཀྱང་མི་བསྐུར་པ་གསར་རྙིང་རྒྱུད་སྡེ་༼དམ་ཚིག་དང་སྡོམ་པའི་ཁྱད་པར་ནི་ཤཱིནྟི་པས། དམ་ཚིག་ནི་འདའ་བར་བྱ་བ་མ་ཡིན་བའི་ཕྱིར་རོ། །སྡོམ་བ་ནི་བྱ་དང་མི་བྱ་

༄༅། །བའི་ངེས་པའོ། །ཞེས་ངོ་བོ་གཅིག་ལ་ལྡོག་ཆས་མི་འདྲ་བར་འཇོག་ཅིང་། དེའང་སྔགས་སྡོམ་ཡིན་ན་སྡོམ་པ་དམ་ཚིག་གཉིས་ཀ་ཡིན་པས་ཁྱབ་ལ། དམ་ཚིག་མིན་ན་སྡོམ་བ་ཡིན་པས་མ་ཁྱབ་སྟེ། བྱ་སྤྱོད་གཉིས་ཀྱི་དམ་སྡོམ་པ་མ་ཡིན་པའི་ངེས་བཟུང་གི་སྔགས་སྡོམ་
ཉམས་པའི་གང་ཟག་གི་རྒྱུད་ལ་དམ་ཚིག་ཡོད་པར་བལྟ་བའང་ཡོད་དོ། །མཆན།༽ ཆེན་པོ་དང་མཁས་གྲུབ་ཆེན་པོ་རྣམས་ཀྱི་དགོངས་པ་ཕྱིན་ཅི་མ་ལོག་པ་ཡིན་ལ། དེ་ལྟ་ནའང་དེང་སང་སྙིགས་མའི་དུས་ཁྲོམ་ལ་དབང་
སྐུར་བྱེད་པས་མཚོན་ཏེ་སྨིན་སློབ་དང་མོས་སློབ་གཉིས་ལ་དབང་བསྐུར་ཡུལ་གྱི་ཆད་པར་མི་འགྱེད་པའི་རྡོ་རྗེ་སློབ་དཔོན་དུ་རློམ་པ་དག་གི་སྙིང་ལ་འདོད་པའི་ལྷས་གནས་མལ་བཅས་པར་གདོན་
མི་ཟ་བས་སོ་མཚམས་ཕྱེད་པ་ཤིན་ཏུ་གལ་ཆེའོ། །དེ་ནས་བྱ་བའི་ལས་ཀྱི་སྒོ་ནས་དངོས་སུ་འཇུག་ཅིང་ཕྱག་བྱ་བ་ནི། དཀྱིལ་འཁོར་གྱི་ཁང་པའམ་ཡོལ་བའི་༼ཡོ་ཡང་བབས་ཀྱང་དོན་གཅིག་མཆན།༽ནང་དུ་
འཇུག་ཅིང་། འོ་ཁྱེད་ཅག་རྣམས་དཀྱིལ་འཁོར་དམ་པར་འཇུག་པའི་སླད་དུ་ངེད་ཀྱི་སྔགས་དང་ཕྱག་རྒྱའི་སྒོ་ནས་དཀྱིལ་འཁོར་ཆེན་པོའི་ཚད་མེད་རྣམ་བཞིའི་སྒོ་ཕྱེ་བར་གྱུར་པ་ལས། གཙོ་བོའི་།

ཐུགས་ཀ་ནས་བྱུང་བའི་ལས་ཀྱི་རྡོ་རྗེའི་ཕྱག་ལ་འཇུས་ཏེ་ཤར་སྒོ་ནས་བཟུང་རིམ་པར་གཡས་སྐོར་གྱིས་སྒོ་བཞིར་འཇུག་པའི་མོས་པ་མཛོད། ཨེ་མ་ཧོ༔ རང་བྱུང་ཡེ་ཤེས་ཕྱི་ནང་མཆོད་པའི་
ཚོགས༔ མ་ལུས་མངོན་བྱས་རྩ་བ་གསུམ་ལ་འབུལ༔ ཨོཾ་བཛྲ་ཨུཏྤ་ཏ་ཡ༔ ས་མ་ཡ་པྲ་བེ་ཤ་ཡ་ཧཱུྃ༔ ཞེས་ཚད་མེད་བཞིའི་ཕྱག་རྒྱ་བཅའ་ཞིང་སྒོ་དབྱེ། དེ་ནས་གོ་ཡུལ་གྱི་བདེ་ན་སློབ་བུ་རྣམས་
ཤར་སྒོ་ནས་རིམ་པར་སྔགས་ཚན་གསུམ་བརྗོད་པ་དང་སྦྲག་སྤྱི་མགྲིན་སྙིང་གའི་གནས་གསུམ་དུ་ཐལ་མོ་རིམ་བཞིན་སྦྱར་བ་དང་བཅས་པའི་སྐུ་གསུང་ཐུགས་ཀྱི་ཕྱག་ལན་གསུམ་རེ་སྒོ་བཞི་ཀར་
བྱར་འཇུག་ལ།མ་བདེ་ན་དམིགས་པ་སྔགས་ཀྱི་རྗེས་ཟློས་བྱར་གཞུག་ཅིང་། ཨོཾ་ན་མ་ཏེ་ཧཱུྃ༔ ཨོཾ་ན་མ་མེ་ཧཱུྃ༔ ཨོཾ་ན་མོ་ན་མ་ཧཱུྃ༔ ཞེས་ཕྱག་བྱ་བ་ལན་ཕྱི་འཇུག་གོ །དེ་ཡང་འདུས་པར། དེ་ལ་འདི་
ནི་དཀྱིལ་འཁོར་ཆེན་པོར་འཇུག་པའི་རྡོ་རྗེའི་དམ་ཚིག་གོ །ཨ་ཁཾ་བི་ར་ཧཱུྃ༔ ཞེས་དཀྱིལ་འཁོར་དུ་འཇུག་པའི་ཚེ་བླ་མས་བརྗོད་པའི་སྔགས་སུ་བཤད་ལ། དེ་ལྟ་བུས་འཇུག་པ་ནི་དབང་གིས་སྔོན་

༄༅། །དུ་ངེས་པར་དགོས་ཏེ། ཅིའི་ཕྱིར་ན་ལྷ་དང་སྐལ་བ་མཉམ་པར་འགྱུར་བ་དང་། མ་འོངས་པའི་ཚེ་ལྷའི་གཞལ་ཡས་ཁང་ལ་དངོས་སུ་ལོངས་སྤྱོད་པའི་རྟེན་འབྲེལ་འགྲིག་པ་ཡིན་
པས་བརྡ་འཕྲོད་པ་གལ་ཆེའོ། །གཉིས་པ་ནང་འཇུག་ནི། ཁྱེད་རང་རྣམས་དཀྱིལ་འཁོར་གྱི་ཤར་སྒོའི་སྟེགས་བུའི་གདན་ལ་འཁོད་པས་གཙོ་བོ་ཡབ་ཡུམ་གྱི་ཐུགས་ཀའི་ས་བོན་ལས་འོད་ཟེར་ཕྱུང་། །
རང་གི་རྣམ་སྨིན་གྱི་ཕུང་པོ་སྦྱངས། རྣམ་པར་ཤེས་པ་ཧཱུྃ་མཐིང་གར་གྱུར་པ་ཡབ་ཀྱི་ཞལ་ནས་དྲངས། སྐུའི་དབྱིབས་བརྒྱུད་ཡུམ་གྱི་པདྨར་བབས། ཕྱིར་བྱུང་ནས་རང་གི་གདན་ལ་འཁོད་པར་སྒོམ། 
དེ་ལས་དབང་བཞིའི་སྣོད་དུ་རུང་ཕྱིར་ཐ་མལ་གྱི་ཕུང་ཁམས་སྐྱེ་མཆེད་སྐད་ཅིག་གིས་ཀུན་བཟང་རྡོ་རྗེ་ཐོད་ཕྲེང་རྩལ་དུ་གསལ་བའི་གནས་གསུམ་ལས། སྤྱི་བོར་ཨོཾ་ལས་འཁོར་ལོ་དཀར་པོ་ཨོཾ
གྱིས་མཚན་པ། མགྲིན་པར་ཨཱལས་པདྨ་དམར་པོ་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོ་ཧཱུྃ་གིས་མཚན་པ་རྣམས་ལས་འོད་ཟེར་འཕྲོས། སློབ་དཔོན་དང་གཉིས་སུ་མེད་པའི་

མདུན་དཀྱིལ་མཁའ་ཁྱབ་ཀྱི་འཁོར་ལོར་རྫོགས་པ་ལས། ལྷ་ཚོགས་རྣམས་ཀྱི་ཐུགས་ཀ་ནས་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར་བྱོན་ནས། རང་ཉིད་དམ་ཚིག་
སེམས་དཔར་གྱུར་པ་ལ་ཡེ་ཤེས་ཀྱི་འཁོར་ལོར་བྱེ་ཚན་ལ་ཁ་བ་བབས་པ་ལྟར་སིབ་སིབ་ཐིམ་པར་དམིགས་ཤིང་། རང་གི་སྙིང་གར་ཟླ་བའི་དཀྱིལ་འཁོར་ལ་གནས་པའི་གཡུང་དྲུང་དམར་པོ་ཆི་
ལི་ལི་འཁོར་བ་ལ་ཤེས་པ་རྩེ་གཅིག་ཏུ་གཏོད་ཅིག་ཅེས་བརྡ་སྦྱར་ལ། བདུད་རྩི་ལྔས་སྦགས་པའི་གཞོན་ནུ་མའི་རཀྟ། ཤ་ཆེན། གུ་གུལ། བྱི་ལ་ནག་པོའི་བྲུན། ཀླད་ཆེན། རའི་ཉ་བཞིའི་ཤ རང་
གི་སྐྲ་རྣམས་ཐོད་པའི་སྣོད་དུ་སོལ་ཆེན་གྱི་མེ་ལ་བསྲེག་ཅིང་། ཐོད་རྔ་དང་དྲིལ་བུའི་སྒྲ་མྱུར་དལ་སྤེལ་བ་ལ་སྔོན་བསྐལ་མས་སྣ་དྲངས་པའི་དབྱངས་སྙན་པོས། ཧཱུྃ༔ ཐུགས་སྲོག་ཧཱུཾ་ལས་འོད་ཟེར་
འཕྲོས༔ ཕྱོགས་བཅུ་དུས་གསུམ་རྒྱལ་བ་རྣམས༔ མཁའ་ལ་ཆར་ལྟར་བབས་ནས་ཀྱང༔ རྣལ་འབྱོར་སྒོ་གསུམ་རྡོ་རྗེར་མཛོད༔ བླ་མ་རིག་འཛིན་ལྷ་ཚོགས་རྣམས༔ བར་སྣང་གློག་ལྟར་

༄༅། །འཁྱུག་ནས་ཀྱང༔ རྩ་ཁམས་རླུང་ལ་ཡེ་ཤེས་སྦྱོར༔ ཡི་དམ་མཁའ་འགྲོ་སྲུང་མའི་ཚོགས༔ ས་ནས་རླངས་ལྟར་རྡོལ་ནས་ཀྱང༔ རིག་པའི་རྩལ་ཆེན་རང་ལ་སྦྱོར༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ གུ་རུ་དེ་ཝ་ཌཱཀྐི་ནི་སརྦ་ས་མ་ཡ༔ ཨ་ར་ལི་ཕེཾ་ཕེཾཿསརྦ་ས་མ་ཡ་ཨཱ་བེ་ཤ་ཡ་ཨཀཱཿ ཿཞེས་འབེབས་སྔགས་ལན་མང་དུ་བརྗོད་ཅིང་དགོངས་པ་གཏད་མེད་ཀྱི་ངང་ནས་
དབབ་པས་ཕེབས་པའི་རྟགས་ནི། ལུས་ལ་ཕེབས་ན་འདར་ཞིང་འཕར༔ ངག་ལ་ཕེབས་ན་སང་སྐྲྀ་ཏའི༔ སྐད་དང་བརྡ་སྔགས་གླུ་ལེན་དུ༔ སེམས་ལ་ཕེབས་ན་བག་དྲོ་ཞིང༔ ཉམས་དགའ་
བདེ་གསལ་མི་རྟོག་སྐྱེ༔ ཞེས་པ་ལྟར་ཡིན་ལ་གལ་ཏེ་མ་ཕེབས་ན་སྦོགས་པའི་ཆོ་ག་ནི། སྙིང་གའི་གཡུང་དྲུང་དམར་པོའི་ལྟེ་བར་བཾ་དང་། ཡན་ལག་བཞིར་ཧ་རི་ནི་ས་ལས་མཁའ་འགྲོ་སྡེ་ལྔ་
གསལ་བས་ཤེས་བ་དྲག་ཏུ་བསྐུལ་ཞིང་། རྡོ་རྗེ་རྩེ་གསུམ་པའི་འདུག་སྟངས་དང་བཅས་པར་རླུང་ལྟེ་བར་བསྐྱིལ་ལ། སློབ་དཔོན་གྱིས། ཨོཾ་བཛྲ་ལི་ཧཱུྃ་ཛཿ མ་ཧཱ་སུ་ཁ་ནི་ཧཱུྃ༔ དྷེ་ཝ་ཏད་ཐ་ཧཱུྃ༔ ཞེས་

དྲག་ཏུ་བཟླས་ནས་ཕེབས་ངེས་སོ། །དེ་ལྟར་ཡེ་ཤེས་འབེབས་པ་ནི་དབང་དོན་རྒྱུད་ལ་འཇོག་པའི་རྟེན་འབྲེལ་གྱི་རྩ་བ་ལྟ་བུ་ཡིན་པས་ནན་ཏན་དུ་གཅེས་སོ༔ ཕེབས་རྟགས་བྱུང་མ་ཐག་ཏུ་བརྟན་
པར་བྱ་བ་ནི། བྱིན་ཕེབས་པའི་ཡེ་ཤེས་པ་རྣམས་རྡོ་རྗེའི་ཆོས་བདུན་ལྡན་གྱི་རྣམ་རོལ་ཏུ་བརྟན་པར་གྱུར་ཅིག །ཏིཥྛ་བཛྲ་ས་མ་ཡ་ཧཱུྃ༔ ཞེས་བརྗོད་ཅིང་སྤྱི་བོར་རྡོ་རྗེ་རྒྱ་གྲམ་གྱི་ཚུལ་དུ་འཇོག
དེ་ནས་མདུན་དུ་མཎྜལ་གྱི་ར་བ་ཉེར་བསྡོགས་བྱ་ཞིང་། སྔར་སྤྲད་པའི་མེ་ཏོག་གི་ཚོམ་བུ་བཟུང་ལ། འོ་ལྷག་པའི་ལྷ་དང་ལས་འབྲེལ་གྱི་རིགས་བརྟག་པའི་ཕྱིར་རིག་པའི་མེ་ཏོག་དཀྱིལ་འཁོར་
ལ་དངོས་སུ་དོར་བ་ཡིན་ཡང་། འཇུག་པ་༼ཅིས་མི་བདེན། དྲི་མེད་འོད་ལས། རྡུལ་མཚོན་གྱི་དཀྱིལ་འཁོར་དུ་མེ་ཏོག་དོར་ན་རྡུལ་མཚོན་ཉམས་བའི་ཕྱིར་བསོད་ནམས་མ་ཡིན་པར་འགྱུར་རོ། །ཞེས་གསུངས་པ། ཡར་སེམས་དགེ་བ་ལ་ཉེས་པ་མེད། ཅེས་བའི་རྗེས་སུ་
འབྲང་ནས་དེར་མ་ལྟོས་པའང་ཡོད་མོད་ཀྱི་དོན་ལ་སློབ་མའི་མོས་བ་དང་བློའི་ནུས་པ་ཆེ་ཆུང་ཡིན་པར་ཤེས་དགོས་སོ། །མཆན།༽མི་བདེ་བས་མཎྜལ་གྱི་ར་བ་ཚོམ་བུ་ལྔ་པ་ལ་དོར་བའི་ཕྱག་ལེན་དང་བ་སྟེ། དེའི་ཕྱིར་རིགས་ལྔ་ལ་བཟང་ངན་

༄༅། །གྱི་དབྱེ་བསལ་མ་མཆིས་ནའང་། རང་དང་ལས་ཀྱི་འབྲེལ་བ་གང་ལ་ཡོད་པའི་ལྷག་པའི་ལྷ་མཆོག་དེས་བདག་གི་རིག་པའི་མེ་ཏོག་འདི་བཞེས་སུ་གསོལ་སྙམ་པ་འདིའི་རྗེས་
ཟློས་དང་ལྷན་ཅིག་མེ་ཏོག་དོར་བར་ཞུ། རིག་པའི་མེ་ཏོག་ནམ་མཁར་འབུལ༔ པྲ་ཏིཙྪ་བཛྲ་ཧོ༔ ཞེས་དོར་ནས་གང་ལ་བབས་པའི་རིགས་ངོས་བཟུང་ཞིང་རིགས་མཐུན་གྱི་དངོས་གྲུབ་ཐོབ་
རྒྱུ ཚུལ་དང་། ཕྱི་རོལ་ཏུ་ལྷུང་ན་བསྐྱར་བ་སོགས་སྟ་གོན་ལྟར་ཤེས་པར་བྱའོ། །སླར་ཡང་གང་ལ་མེ་ཏོག་ཕོག་པའི་ལྷ་དེར་སློབ་མ་གཏོད་པའི་ཕྱིར་དུ། སེམས་དཔའ་སྟོབས་པོ་ཆེ་འདི་བརྟན་པར་
རབ་ཏུ་ཟུང་ཞིག་ཅེས་པའི་སྔགས་ཀྱིས་མེ་ཏོག་རང་གི་སྤྱི་བོར་བཅིང་པའི་མོས་པ་མཛོད། ཅེས་བརྡ་སྦྱར་ནས། ཀུན་བཟང་ཐུགས་ནས་སྤྱི་བོར་ཐིམ༔ པྲ་ཏི་གྷྲིཧྣ་ཨི་མཾ་ས་ཏཱ་མ་ཧཱ་བྷ་ལ༔ ཞེས་སྤྱི་
བོར་བཅིང་། དེ་ལྟར་མེ་ཏོག་གི་ཕྲེང་བ་མགོ་ལ་བཅིངས་པའི་དབང་གི་ལྷག་པའི་ལྷས་བྱང་ཆུབ་བར་དུ་རྗེས་སུ་འཛིན་པའི་རྟེན་འབྲེལ་འགྲིག་པ་ཡིན་ལ་ཕྲེང་བའི་དབང་གི་ངོ་བོ་བདེ་སྟོང་གི་ཡེ་ཤེས་།

ཁྱད་པར་ཅན་རྒྱུད་ལ་སྐྱེས་པའི་མོས་པ་བརྟན་པོ་མཛོད༔ ཅེས་བརྡ་འཕྲོད་པར་བྱ། དེ་ནས་སློབ་དཔོན་གྱིས་རྡོར་དྲིལ་སློབ་མའི་སྤྱི་བོར་བཟུང་སྟེ། འོ་དཀྱིལ་འཁོར་གྱི་ལྷ་དང་རྡོ་རྗེ་སློབ་དཔོན་
གཉིས་སུ་མེད་པའི་མཉམ་གཞག་གི་རོལ་པ་ཆེན་པོའི་ངང་ལས་རིགས་དང་མཐུན་པའི་གསང་མཚན་བཏགས་ཏེ་རྡོ་རྗེ་མིང་གི་དབང་མཆོག་བསྐུར་བ་དང་དུས་མཚུངས་པར། ཇི་ལྟར་བཏགས་།
པའི་གསང་མཚན་དེ་ཉིད་ནམ་མཁའ་གང་བའི་ཕྱོགས་བཅུའི་སངས་རྒྱས་སྲས་དང་བཅས་པ་རྣམས་ཀྱིས་ཀྱང་མགྲིན་གཅིག་དབྱངས་གཅིག་ཏུ་བཏགས་པས། མ་འོངས་པ་ན་དེ་དང་དེའི་མཚན་གླུ
ཅན་གྱི་རྫོགས་པའི་སངས་རྒྱས་སུ་མངའ་དབང་བསྒྱུར་བའི་མོས་པ་མཛོད། ཅེས་བརྗོད་ལ་རྡོར་དྲིལ་ལག་པ་གཡས་པས་སློབ་མའི་མགོ་ཐོག་ཏུ་དཀྲོལ་ཞིང་། ལྷ་དང་གཉིས་མེད་མཉམ་པར་
གཞག༔ མཉམ་ཉིད་ཆོས་སྐུའི་ངང་ཉིད་ལས༔ ཀུན་བཟང་ཐུགས་མཆོག་རྡོ་རྗེ་རྩལ༔ ཞེས་དབུས་དང་། དེ་བཞིན་དུ་ཐུགས་མཆོག་ཤར་མི་བསྐྱོད། རིན་ཆེན་ལྷོ། བཞད་པ་ནུབ། ཡོངས་འདུས་

༄༅། །བྱང་ལ་སོགས་ཏེ་རིགས་མཐུན་པར་བརྟགས་རྗེས། ནམ་མཁའི་ལྷ་ཚོགས་ཐམས་ཅད་ཀྱང༔ མགྲིན་གཅིག་དབྱངས་གཅིག་དག་ཏུ་ཡང༔ བརྗོད་པར་བསམས་ཤིང་དེ་ལྟ་
བུར༔ བདག་ཉིད་གྱུར་བར་སྒོམ་པར་བྱོས༔ རྡོ་རྗེ་མིང་གི་དབང་མཆོག་ཐོབ༔ སངས་རྒྱས་དང་ཡང་མཉམ་པར་སྦྱོར༔ ཞེས་བརྗོད། དེ་ནས་མིག་དབྱེ་བ་ནི། སློབ་དཔོན་གྱིས་གསེར་གྱི་ཐུར་
མ་མིག་སྨན་གྱི་བསྐུས་པ་རྡོ་རྗེ་དང་བཅས་ཐོགས་ལ། རིགས་ཀྱི་བུ་མཚོན་བརྡའི་སྒོ་ནས་མིག་དབྱེ་བས་མ་རིག་པའི་ལིང་ཏོག་བསལ་ཏེ་དག་པ་ཡེ་ཤེས་ཀྱི་སྤྱན་གསར་དུ་ཐོབ་པའི་མོས་པ་མཛོད། 
ཧོ༔ ལེགས་འོངས་བུ་ཁྱོད་སྐལ་བ་བཟང༔ མ་རིག་ལིང་ཏོག་ང་ཡིས་བསལ༔ བླ་མ་རྩ་གསུམ་དཀྱིལ་འཁོར་བསྟན༔ དགའ་དང་འདུན་དང་སྤྲོ་སེམས་ཀྱིས༔ དཀྱིལ་འཁོར་འདིར་ལྟོས་དམ་
ཚིག་སྲུངས༔ ཛྷཱན་ཙཀྵུ་པྲ་བེ་ཤ་ཡ་ཕཊ༔ ཅེས་མིག་དར་བསལ་ནས། དཀྱིལ་འཁོར་བསྟན་པ་ནི། ཨེ་མ་ཧོ། ལེགས་པར་ལྟོས་ཤིག མཚོན་བྱེད་དཔེ་ཡི་དཀྱིལ་འཁོར་རྡུལ་མཚོན་དང་རྫས་ལ་

བརྟེན་པ་རྣམ་དག་སྤྲུལ་སྐུའི་དཀྱིལ་འཁོར་རང་ལུས་ལས་གཞན་དུ་མེད་པར་ཤེས་པར་བྱོས་ཤིག མཚོན་བྱ་ཡེ་ཤེས་ཀྱི་དཀྱིལ་འཁོར་བརྡ་རྟགས་བྷཉྫ་ལ་བརྟེན་ནས་རྣམ་གྲོལ་ལོངས་སྐུའི་དཀྱིལ་
འཁོར་སྒྲ་ཚིག་གྲགས་སྟོང་ལ་བརྟེན་ནས་ཤེས་པར་བྱོས་ཤིག ཡིན་ཚུལ་གཤིས་ཀྱི་དཀྱིལ་འཁོར་དྭངས་གསལ་མེ་ལོང་ལ་བརྟེན་ནས་རྣམ་མཁྱེན་ཆོས་སྐུའི་དཀྱིལ་འཁོར་མི་རྟོག་རང་བྱུང་གི་
ཡེ་ཤེས་སུ་ངོ་ཤེས་པར་བྱོས་ཤིག བཞུགས་ཚུལ་དོན་གྱི་དཀྱིལ་འཁོར་ཤེལ་འོད་ནང་དུ་ནུབ་པ་ལྟར་ནང་གསལ་ཐིམ་ལ་མ་རྨུགས་པ་རྣམ་བྱང་རིག་པའི་ཡེ་ཤེས་སུ་ངོ་ཤེས་པར་བྱོས་ཤིག །ཧོ༔ 
སྒྱུ་མ་ལུས་འདི་རང་བྱུང་ཡང༔ འཁྲུལ་རྟོག་རྩ་ཡིས་ཀུན་ནས་བཅིངས༔ རྣམ་དག་སྤྲུལ་སྐུའི་དཀྱིལ་འཁོར་ནི༔ བདེ་བ་ཆེན་པོའི་ཡེ་ཤེས་ཏེ༔ རྡུལ་ཚོན་རྫས་དང་བུམ་པའི་ལྷ༔ རྣམ་དག་ཡེ་ཤེས་
ངང་དུ་ལྟོས༔ ཧོ༔ གྲགས་སྟོང་ངག་འདི་རང་བྱུང་ཡང༔ འཁྲུལ་རྟོག་རླུང་གིས་ཀུན་ནས་བཅིངས༔ རྣམ་དག་ལོངས་སྐུའི་དཀྱིལ་འཁོར་ནི༔ གསལ་བ་ཆེན་པོའི་ཡེ་ཤེས་ཏེ༔ རང་བྱུང་ཐོད་པ་

༄༅། །རྫས་ཀྱི་ལྷ༔ རྣམ་གྲོལ་ཡེ་ཤེས་ངང་དུ་ལྟོས༔ ཧོཿ བདེ་སྟོང་ཁམས་འདི་རང་བྱུང་ཡང༔ འཁྲུལ་རྟོག་ཡིད་ཀྱིས་ཀུན་ནས་བཅིངས༔ རྣམ་དག་ཆོས་སྐུའི་དཀྱིལ་འཁོར་ནི༔ མི་
རྟོག་ཆེན་པོའི་ཡེ་ཤེས་ཏེ༔ དངས་གསལ་མེ་ལོང་སིནྡྷལྟར༔ རྣམ་མཁྱེན་ཡེ་ཤེས་ངང་དུ་ལྟོས༔ ཧོ༔ རིག་སྟོང་སྐྱོན་བྲལ་རང་བྱུང་ཡང༔ གློ་བུར་ལས་དང་བག་ཆགས་བཅིངས༔ རྣམ་མཁྱེན་
རིག་པའི་དཀྱིལ་འཁོར་ནི༔ གདོད་ནས་ལྷུན་གྲུབ་དཀྱིལ་འཁོར་ཏེ༔ ཤེལ་དང་ལྷ་སྐུ་གཏོར་མ་དང༔ རང་རིག་བླ་མ་རྩ་གསུམ་ལྷ༔ སངས་རྒྱས་སྐུ་ལྔའི་བདག་ཉིད་ལྟོས༔ བལྟས་པའི་ཕྱི་རོལ་
བརྡ་མཚོན་ལ༔ དོན་གྱི་ཡེ་ཤེས་རང་ལས་མཐོང༔ རྟག་ཏུ་ཉིད་ལ་བལྟ་བར་བྱོས༔ ཞེས་བརྗོད་ཅིང་སྤྲོ་ན་ཕྱི་ནང་གསང་གསུམ་དང་སྦྱར་བའི་དལ་གྱི་རྣམ་གཞག་འགག་ཆེས་པར་བརྗོད། དེ་
ཡན་ཆད་ནི་འཇུག་པའི་ཆོ་གའོ། །སྤྱི་དོན་གཉིས་པ་ཞུགས་པ་ལ་ཇི་ལྟར་དབང་བསྐུར་བའི་རིམ་པ་ལ་གསུམ། དག་པ་སྦྱོར་བ། དབང་དངོས་ལ་འཇུག་པ། དམ་ཚིག་བསྒྲག་པའོ། །དང་པོ་ནི།

རིགས་ཀྱི་བུ་སྦྱོར་བ་དེ་ལྟ་བུས་ཕྱི་ནང་གི་དཀྱིལ་འཁོར་དུ་འཇུག་པའི་ཆོས་སྔོན་དུ་སོང་ནས་ད་དབང་བསྐུར་བ་དངོས་ཀྱི་བྱ་བའི་རིམ་པ་དེ་སྐབས་སུ་བབས་པ་ཡིན། དེ་ལ་དབང་གི་ངོ་བོ་ནི། རང་
བྱུང་གི་ཡེ་ཤེས་ལ་གདོད་མའི་གནས་ལུགས་ཡེ་རྫོགས་སུ་ཡོད་པས་རླུང་སེམས་རྩ་དང་ཐིག་ལེའི་རང་བཞིན་རྣམས་ལའང་དབང་རྣམས་རང་ཆས་སུ་གནས་ཏེ། དབང་བསྐུར་རྒྱལ་པོའི་རྒྱུད་ལས།
དབང་མཆོག་རང་ལ་མེད་གྱུར་ན། །བསྐུར་བས་ཐོབ་པ་ག་ལ་འགྱུར། །བྲ་ཟན་འབྲས་སུ་དབང་བསྐུར་ཡང་། །དེ་ལ་འབྲས་ཀྱི་དངོས་སྣང་མེད། །ཅེས་མཚུངས་ལྡན་གྱི་རྒྱུ་ལས་འབྲས་བུ་འགྲུབ་
པའི་ཆོས་ཉིད་དུ་བསྟན་པ་དང་། དེའང་བྱེད་ལས་ཀྱི་རྟེན་འབྲེལ་དབང་རྫས་རྣམས་ལྷག་པར་གནས་པའི་ཚོགས་མཚུངས་ལྡན་གྱི་རྒྱུ་ཀུན་རྟོག་ཏུ་སྣང་བའི་ཆོས་ཅན་ལ། ཆོས་ཉིད་ཡེ་གྲོལ་གྱི་
བདེན་པས་དབང་བསྒྱུར་ཏེ། དེ་དང་དེའི་ནུས་གཟུགས་ཅན་དུ་བྱིན་གྱིས་བརླབ་པ་ནི་ལྷན་ཅིག་བྱེད་པའི་རྒྱུས་དབང་རྫས་རབ་ཏུ་གནས་པར་བྱའོ། །དེའི་ཚེ་དབང་བསྐུར་བྱའི་སྣོད་དུ་རུང་བ་སློབ་

༄༅། །བུ་རྒྱུའི་རྐྱེན། སྦྱོང་བྱེད་ཀྱི་སློབ་དཔོན་དགོངས་སྤྱོད་ཏིང་ངེ་འཛིན་རྩལ་རྫོགས་པ་བདག་པོའི་རྐྱེན། རྫས་སྔགས་ཏིང་ངེ་འཛིན་གྱི་ནུས་པའི་ཆོ་ག་མཁྱེན་པ་དམིགས་པའི་རྐྱེན།
བུམ་དབང་ལ་སོགས་ཏེ་དབང་སྔ་མས་གོ་ཕྱེ་ནས་ཕྱི་མ་རིམ་པར་འབྱུང་བ་དེ་མ་ཐག་པའི་རྐྱེན་ཏེ། དེ་ལྟར་རྒྱུ་གཉིས་དང་རྐྱེན་བཞི་ཚོགས་པ་ལ་བརྟེན་ནས། ལམ་དང་འབྲས་བུའི་གོ་འཕང་གི་
ཆོས་མཐའ་ཡས་པ་རྒྱུད་ལ་འཇོག་ཅིང་། བདེ་སྟོང་ལྷན་ཅིག་སྐྱེས་པའི་ཡེ་ཤེས་མཆོག་གི་གོ་འཕང་ལ་སྦྱོར་བ་སྟེ། ཐམས་ཅད་མཁྱེན་པ་པྲཛྙཱ་རསྨིས། ཕྱི་སྒྲོ་འདོགས་གཅོད་པར་བྱེད་པའི་བླ་
མ་ལ་བརྟེན་ནས་བརྗོད་བྱ་བསླབ་པ་གསུམ་དང་། རྗོད་བྱེད་མདོ་རྒྱུད་ཀྱི་ཚིག་ལ་འདྲིས་པར་བྱས་ནས། བུམ་དབང་ཐོབ། ལམ་བསྐྱེད་རིམ། ལྟ་བ་ངོ་བོ་ཉིད་གསུམ། གྲུབ་མཐའ་འཁོར་འདས་
དབྱེར་མེད། འདའ་ཀ་མ་འོད་ཀྱི་གོང་བུ་སྒྲ་ཡིས་འཕོ་བ། འབྲས་བུ་མཁའ་ཁྱབ་ཀྱི་སྐུ་རྡོ་རྗེ་སྟེ། དྲི་མེད་བཤགས་རྒྱུད་ལས། རྩ་རྣམས་འགྲོས་ཐིམ་དབྱིངས་ཀྱི་ལམ་དག་པ། ལུས་ཀྱི་སྒྲིབ་

སྦྱངས་བསྐྱེད་རིམ་སྤྲུལ་པའི་སྐུ། ཞེས་སོ། །ནང་རང་བྱུང་གི་ཡེ་ཤེས་སྟོན་པའི་བླ་མས། གསང་དབང་ལ་བརྟེན་ནས་ངག་གི་དྲི་མ་སྦྱངས། བདག་བྱིན་གྱིས་བརླབས་པ་གཏུམ་མོ་རྣམ་གསུམ་
སྒོམ་པ་ལ་དབང་། ལྟ་བ་རང་བྱུང་གི་ཡེ་ཤེས། དེ་ཉིད་མངོན་དུ་གྱུར་བ་གྲུབ་མཐའ་མ་འདྲེས་ཡོངས་རྫོགས། འདའ་ཀ་མ་དཔེའི་འོད་གསལ། འབོགས་འདོན་ལམ་གྱི་ཆ་ལག་རྣམ་གསུམ།
འབྲས་བུ་མཁའ་ཁྱབ་ཀྱི་གསུང་རྡོ་རྗེ། སྔ་མ་ལས། ཡི་གེའི་འགྲོས་ཐིམ་སྔགས་ཀྱི་ལམ་དག་པ། ངག་གི་སྒྲིབ་སྦྱངས་རྫོགས་རིམ་ལོངས་སྤྱོད་རྫོགས། ཞེས་སོ། །གསང་བ་ལྷན་ཅིག་སྐྱེས་པའི་
ཡེ་ཤེས་སྟོན་པའི་བླ་མས། ཤེར་དབང་བསྐུར་ཏེ། ཡིད་ཀྱི་དྲི་མ་སྦྱངས། གཞན་ལུས་ཐབས་ལྡན་གྱི་སྐོར་ཉམས་སུ་ལེན་པར་དབང་། ལྟ་བ་ལྷན་སྐྱེས་ཡེ་ཤེས། གྲུབ་མཐའ་བདེ་སྟོང་དབྱེར་མེད།
འདའ་ཀ་མ་དོན་གྱི་རྡོ་རྗེ་སེམས་དཔའ། འབྲས་བུ་མཁའ་ཁྱབ་ཐུགས་རྡོ་རྗེ་སྟེ། སྔ་མ་ལས། བདུད་རྩི་ཁམས་ཀྱི་དྭངས་མ་བཅུད་ཀྱི་ལམ། །སེམས་ཀྱི་སྒྲིབ་སྦྱངས་དྭངས་མ་ཆོས་ཀྱི་སྐུ། །

༄༅། །ཞེས་སོ། །མཐར་ཐུག་དེ་ཁོ་ན་ཉིད་སྟོན་པའི་བླ་མས། དབང་བཞི་པ་བསྐུར་ནས། སྒོ་གསུམ་གྱི་དྲི་མ་སྦྱངས། གནས་ལུགས་ཕྱག་རྒྱ་ཆེན་པོ་དང་། ཐོད་རྒལ་སྟོང་པ་རིག་པའི་
སྙིང་པོ་ཅན་ཉམས་སུ་ལེན་པར་དབང་། ལྟ་བ་ཤིན་ཏུ་རྣམ་པར་དག་པའི་ཡེ་ཤེས། གྲུབ་མཐའ་བསམ་གྱིས་མི་ཁྱབ་པའི་ཟུང་འཇུག འདའ་ཀ་མ་གསང་ཆེན་ཕྱག་རྒྱ་ཆེན་པོ། འབྲས་བུ་མཁའ་ཁྱབ་
ཀྱི་ངོ་བོ་ཉིད་སྐུ་མཆོག་ཏུ་མི་འགྱུར་བའི་སྟོང་གཟུགས་ཕྱག་རྒྱ་ཆེན་པོ། ཡེ་ཤེས་ཀྱི་རླུང་རིག་ལས་གྲུབ་པའི་མཚན་དཔེས་སྤྲས་པ་རང་སྣང་གི་བཞིན་ལག་ཅན། ཁ་སྦྱོར་ཡན་ལག་བདུན་ལྡན་
གདོད་ནས་ལྷུན་གྱིས་གྲུབ་པའི་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་སྐུ་སྟེ། སྔ་མ་ལས། རླུང་གི་འགྲོས་ཐིམ་མི་ཤིགས་རྡོ་རྗེའི་སྐུ། །ལུས་ངག་ཡིད་དག་ངོ་བོ་ཉིད་ཀྱི་སྐུ། །ཞེས་སྦྱང་བྱ།
སྦྱོང་བྱེད། སྦྱངས་འབྲས་ཀྱི་གནད་ཐམས་ཅད་ཟབ་མོའི་ལུང་གིས་རྒྱབ་སྐྱོར་ནས་བསྟན་ཅིང་། དེའང་ཚད་མ་བཞི་དང་། རྟེན་འབྲེལ་བཞི་ལ་བརྟེན་གསང་སྔགས་ཀྱི་གནས་མ་འཁྲུལ་པར་གཅེས་

པ་ནི། དེ་ཉིད་ཀྱིས། བདེ་བར་གཤེགས་པའི་བཀའ་ཚད་མ། རྡོ་རྗེ་སློབ་དཔོན་མན་ངག་ཚད་མ། རྣམ་འབྱོར་དབང་ཕྱུག་གི་ཉམས་མྱོང་རྗེས་སུ་དྲན་པའི་ཚད་མ། རྟེན་ཅིང་འབྲེལ་བར་འབྱུང་བའི་
ལོ་རྒྱུས་ཚད་མའོ། །དེ་དག་མྱུར་དུ་རྟོགས་བྱའི་ཕྱིར། དབང་གི་ཆུ་བོ་མ་ནུབ་པ། བྱིན་རླབས་ཀྱི་རྒྱུད་པ་མ་ཉམས་པ། མན་ངག་གི་སྣ་ཁ་མ་ལོག་པ། མོས་གུས་ཀྱི་བསམ་པ་ཚིམས་པ་སོགས་
ཕྱི་ནང་གསང་བ་མཐར་ཐུག་གི་རྟེན་འབྲེལ་འགྲིག་ནས། ལྟ་བའི་དུག་དབྱུང་། སྒོམ་པའི་བདུད་རྩི་བསྟེན། སྤྱོད་པ་ལ་དོར་ནས་གསང་སྔགས་གསང་བའི་ལམ་ལ་ཞུགས་པ་རྣམས་ཀྱིས། བདེ་ཆེན་
ལྷན་ཅིག་སྐྱེས་པའི་ཡེ་ཤེས་ཁ་སྦྱོར་ཡན་ལག་བདུན་ལྡན་གྱི་སྐུ་མངོན་དུ་བྱེད་པ་སྟེ། དེ་ཡང་གཞི་ལ་ཞུགས་པ་ལམ་གོམས་པས། འབྲས་བུ་མངོན་དུ་གྱུར་བ་ཆོས་ཉིད་དོ། །ཞེས་གསུངས་པ་
ལྟར་དེང་འདིར་མཚན་ཉིད་དེ་ལྡན་གཞིར་བཞག་ནས་ཨ་བྷི་ཥིཉྩའི་སྒྲ་ལས་དྲངས་ཏེ་མངོན་པར་གཏོར་བའི་ངེས་ཚིག་གིས་སྒོ་གསུམ་གྱི་དྲི་མ་གཏོར་བ་དང་། དེ་སྐད་དུ་བརྟག་གཉིས་ལས། གཏོར་

༄༅། །དང་བླུགས་པ་ཞེས་བྱ་བ། དེས་ན་དབང་ཞེས་བརྗོད་པར་བྱ། ཞེས་པ་ལྟར་བླུགས་པ་ཞེས་བྱ་བའི་སྒྲས་ལམ་སྒོམ་རུང་དང་། འབྲས་བུ་ཡེ་ཤེས་ཀྱི་ནུས་པ་ཁྱད་པར་ཅན་རྒྱུད་ལ་
སྤྱི་བླུགས་སུ་འཇོག་པའི་སྨིན་བྱེད་ཀྱི་དབང་བསྐུར་དངོས་གཞི་ཞུ་བའི་སླད་དུ་གསོལ་བ་གདབ་པ་འདིའི་རྗེས་ཟློས་མཛོད། བྱང་ཆུབ་༼བྱང་ཆུབ་རྡོ་རྗེ་སྟེ་རྡོ་རྗེ་འཆང་གིས་སངས་རྒྱས་མི་བསྐྱོད་པ་སོགས་ལ་མཆོད་པ་ཆེན་པོ་
སྟེ་དབང་བསྐུར་བ་ཇི་ལྟར་སྩལ་བ་དེ་བཞིན་དུ། བདག་ཀྱང་འཁོར་བ་ལས་ཡོངས་སུ་སྐྱོབས་པའི་ཕྱིར་དུ་ནམ་མཁའི་རྡོ་རྗེ་ཞེས་བླ་མ་ལ་རྡོ་རྗེ་འཆང་དང་མཉམ་པར་བོས་ནས་དེང་སྟེ་ད་ལྟ་ཉིད་དུ་དབང་བསྐུར་བ་རྣམས་སྩལ་དུ་གསོལ་ཞེས་བའོ། །མཆན། །རྡོ་རྗེས་སངས་རྒྱས་ལ༔ ཇི
ལྟར་མཆོད་ཆེན་སྩལ་བ་ལྟར༔ བདག་ཀྱང་ཡོངས་སུ་སྐྱོབ་པའི་ཕྱིར༔ ནམ་མཁའི་རྡོ་རྗེས་དེང་བདག་སྩོལ༔ ཞེས་གསོལ་བ་བཏབ་བོ། །གཉིས་པ་ལ་དྲུག་ལས། དང་པོ་བུམ་པའི་དབང་མཐའ་
རྟེན་དང་བཅས་པ་ནི། རྡོ་རྗེ་སློབ་དཔོན་དང་ཐ་མི་དད་པའི་མདུན་བསྐྱེད་ཀྱི་གཙོ་བོ་ཡབ་ཡུམ་གྱི་ཐུགས་ཀ་ནས་མར་མེ་གཅིག་ལས་གཉིས་མཆེད་ཀྱི་ཚུལ་དུ་དབང་རྫས་རྣམས་བྱུང་། ཁྱེད་རང་

ལྷར་གསལ་བ་ལ་མངོན་པར་དབང་བསྐུར་བའི་མོས་པ་མཛོད། ཅེས་བརྡ་སྦྱར་ནས་རྣམ་རྒྱལ་བུམ་པའི་ཆུ་རྡོ་རྗེ་དང་བཅས་པའི་ཁུ་ཚུར་གྱིས་བུམ་པའི་ཁ་རྒྱན་བླངས་པ་སློབ་མའི་སྤྱི་བོར་འཐོར་བ་
ནི་རྡོ་རྗེ་མི་བསྐྱོད་པའི་ཆུ་དབང་ཡིན་ལ། སྒོམ་དོན་ནི་རིག་པའི་དབང་ལྔ་སོ་སོར་སློབ་མ་དང་དབང་རྫས་གཉིས་ཀ་རིགས་ལྔ་སོ་སོའི་རྣམ་འགྱུར་དུ་ཕྲལ་ཕྲལ་གོ་འཕོ་བའི་བསྒོམ་ཚུལ་ཉིད་རྒྱ་གཞུང་།
མང་པོར་སྣང་བ་དཔྱད་བཟོད་པ་ཡིན་ནོ། །དེ་ཡང་དབང་རྫས་ལྔ་བོ་གནས་སུ་གཏུགས་པ་ནི་དབང་གི་རྒྱུ་ཡིན་ལ། སློབ་དཔོན་གྱི་སྒོམ་དོན་དང་སློབ་མའི་མོས་བྱེད་ལས་དངོས་གྲུབ་བསྒྲུབ་པའི་
ནུས་པ་རྒྱུད་ལ་བཞག་པ་ནི་ངོ་བོ་ཡིན་ནོ། །བློ་ཀ་དང་བོ་རྒྱུད་ཀྱི་ཚིག་དངོས་བསྟན་ཡིན་པས་གཞན་དུ་རིགས་དབང་ལྔ་ཀའི་མགོར་ཚིག་འདི་འཁྱེར་བའང་ཡོད་པའི་འཐད་པ་དང་བཅས་པ་ཡིན་ཏེ།
ཅིའི་ཕྱིར་ན་ཚིག་དོན། དབང་བསྐུར་བ་ནི་འདོན་དུ་མི་རུང་བས་རྡོ་རྗེ་ཆེན་པོ་ཡིན་ཏེ། དེ་འཇིག་རྟེན་མ་ལུས་པ་ལས་མཆོག་ཏུ་གྱུར་པའི་གནས་ཡིན་པས་ན་ཁམས་གསུམ་ཀུན་གྱིས་ཕྱག་རྒྱ་

༄༅། །བྱས་པའི་སྒྲ་བསྟན་ལ། དེའི་འོས་སུ་གྱུར་པ་གང་ཡིན་པ་ནི་སངས་རྒྱས་ཀུན་གྱི་གསང་གསུམ་དབྱེར་མི་ཕྱེད་པའི་ངོ་བོ་རྡོ་རྗེ་འཆང་གི་གནས་ལས་བྱུང་བ་འདི་ངས་དེང་ཁྱོད་ལ་
སྦྱིན་པར་བྱ་ཡི། ཁྱོད་ཀྱིས་ཀྱང་འདི་ལ་ནན་ཏན་དུ་གྱིས་ཤིག ཅེས་སློབ་མ་ལ་དབུགས་འབྱིན་པ་ཡིན་ནོ། །ཧཱུྃ་དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་ཀུན་གྱིས་ཕྱག་བྱས་པས། །
སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་ཧཱུྃ་ཏྲཱྃ་ཧྲཱིཿཨཿ བཛྲ་ཀ་ལ་ཤ་ཨ་བྷི་ཥིཉྩ་ཧཱུྃ། བུམ་པ་སྤྱི་བོར་བསྐུར་ཏེ། རྟེན་སྣོད་ཀྱི་འཇིག་རྟེན་ཕྱི་བུམ་པའི་རྣམ་པ་
འོག་མིན་བདེ་བ་ཆེན་པོའི་ཞིང་ཁམས་སུ་རྫོགས་པ་ལ། ནང་རང་བྱུང་ལྷུན་གྲུབ་ཀྱི་གཞལ་ཡས་ཁང་བཀོད་པ་ཚད་མེད་པའི་དབུས་སུ། རྟེན་པ་བཅུད་ཀྱི་སེམས་ཅན་རིག་འཛིན་བདེ་གཤེགས་
འདུས་པའི་དཀྱིལ་འཁོར་གྱི་འཁོར་ལོ་རྫོགས་པའི་སྐུ་ལས་ཟག་མེད་ཡེ་ཤེས་ཀྱི་བདུད་རྩིའི་རྒྱུན་ཆི་ལི་ལི་འབབ་པ་སྤྱི་བོར་བསྐུར་ཞིང་ལྕེ་ཐོག་ཏུ་བླུད་པས་ལུས་ཐམས་ཅད་བདེ་སྟོང་གི་བདུད་རྩིས་

གང་༑ ཞེ་སྡང་གི་འཆིང་བ་དག རྣམ་པར་ཤེས་པའི་ཕུང་པོ་གནས་འགྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ་སྣོད་བཅུད་རབ་འབྱམས་བུམ་པའི་དབང༔ སྐུ་ལྔ་ཡེ་ཤེས་
ལྔ་རྫོགས་ཤོག༔ ཨོཾ་བཛྲ་ཨུ་ད་ཀ་ཧཱུྃ༔ རིགས་ལྔ་མགོ་བོར་བསྐོན་ཞིང་། རིགས་ཀྱི་བུ་ཁྱོད་ལ་རིན་འབྱུང་གི་ངོ་བོ་དབུ་རྒྱན་གྱིས་དབང་བསྐུར་བས་ང་རྒྱལ་གྱི་འཆིང་བ་དག ཚོར་བའི་ཕུང་
པོ་གནས་འགྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ་རིན་ཆེན་དབུ་རྒྱན་རིགས་ལྔའི་དབང༔ དུག་ལྔ་རྣམ་དག་ཡོངས་རྫོགས་ཤོག༔ ཧཱུྃ་ཨོཾ་སྭཱ་ཨཱ་ཧཱཿ རཏྣ་མུ་གུ་ཊ་
ཨ་བྷི་ཥིཉྩ་ཧཱུྃ༔ རྡོ་རྗེ་རྩེ་ལྔ་པ་སློབ་མའི་ལག་གཡས་སུ་གཏད་ཅིང་། རིགས་ཀྱི་བུ་ཁྱོད་ལ་སྣང་མཐའི་ངོ་བོ་རྡོ་རྗེས་དབང་བསྐུར་བས་འདོད་ཆགས་ཀྱི་འཆིང་བ་དག འདུ་ཤེས་ཀྱི་ཕུང་བོ་གནས་
འགྱུར། སོ་སོར་རྟོག་པའི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ༔ ཐབས་ཀྱི་རྡོ་རྗེ་ཕྱག་རྒྱའི་དབང༔ ཡེ་ཤེས་ལྔ་ལྡན་ཡོངས་རྫོགས་ཤོག༔ མ་ཧཱ་བཛྲ་ཨ་བྷི་ཥིཉྩ་ཧཱུྃ༔ དྲིལ་བུ་ལག་གཡོན་

༄༅། །དུ་བསྐུར་ཞིང༔ རིགས་ཀྱི་བུ་ཁྱོད་ལ་དོན་ཡོད་གྲུབ་པའི་ངོ་བོ་ཤེས་རབ་དྲིལ་བུས་དབང་བསྐུར་བས་ཕྲག་དོག་གི་འཆིང་བ་དག འདུ་བྱེད་ཀྱི་ཕུང་པོ་གནས་འགྱུར། བྱ་བ་
གྲུབ་པའི་ཡེ་ཤེས་མངོན་དུ་བྱས་པའི་མོས་པ་མཛོད། ཧཱུྃ༔ ཤེས་རབ་དབྱངས་ཀྱི་རྗེས་འགྲོའི་དབང༔ ཡན་ལག་དྲུག་ཅུའི་དོན་རྟོགས་ཤོག༔ ཨོཾ་བཛྲ་གནྜ་ཨ་བྷི་ཥིཉྩ་ཧཱུྃ༔ ལག་པ་གཡས་
པས་རྡོར་དྲིལ་སློབ་མའི་མགོ་ཐོག་ཏུ་འཁྲོལ་ཞིང་རིགས་ཀྱི་བུ་ཁྱོད་ལ་རྣམ་༼ རྣམ་སྣང་མིང་དབང་འདི་རིགས་ལ་བརྗེད་ངས་སྤང་བའི་ཕྱིར་མེ་ཏོག་བཅིངས་བའི་དེ་མ་ཐག་པར་གཞུང་གི་དགོངས་བས་བསྟན་པ་དོན་ལ་མི་གནས་པ་མ་ཡིན་ཡང་། རྣམ་བར་རིགས་
གཞན་བཞིའི་དཀྱུས་སུ་སྦྱང་གཞི་སྦྱོང་བྱེད་ངོ་སྤྲོད་བདེ་བ་དང་། དཀྱིལ་འཁོར་དུ་ཞུགས་ཟིན་བ་ལ་དབང་བསྐུར་བའི་ངེས་པ་སྟོན་ཕྱིར། སྐབས་འདིར་རིགས་དབང་ལྔའི་ས་བཅད་ལྟར་བྱས་ཤིང་། དེ་ཡང་དཱ་རི་ཀ་བས། དབལ་དང་རྡོ་རྗེའི་སྒྲ་ལྡན་པར། །སློབ་དཔོན་གྱིས་ནི་ལན་གསུམ་འབོད། །
ཅེས་བཤད་པ་ལྟར་མིང་གི་མགོར་དཔལ་དང་། ཐ་མར་རྡོ་རྗེ་ཞེས་འབོད་པ་ཡིན་ནོ། །མཆན།༽པར་སྣང་མཛད་ཀྱི་ངོ་བོ་བརྡ་རྟགས་མིང་གིས་དབང་བསྐུར་བས་གཏི་མུག་གི་འཆིང་བ་དག གཟུགས་ཀྱི་ཕུང་པོ་གནས་འགྱུར། ཆོས་

ཀྱི་དབྱིངས་ཀྱི་ཡེ་ཤེས་མངོན་དུ་བྱས་པའི་མོས་པ་མཛོད། ཅེས་བརྗོད་ལ། སྔར་གྱི་གསང་མིང་དྲན་པར་བྱ་ཞིང་སློབ་དཔོན་གྱིས་དངོས་སུ་བོས་ནས་བཛྲ་ནཱ་མ་ཨ་བྷི་ཥིཉྩ་ཧཱུྃ༔ དེ་ཡང་ཡེ་ཤེས་ཐིག་
ལེ་ལས། ཆུ་ཡི་དབང་བསྐུར་དབུ་རྒྱན་དག །བྱ་བའི་རྒྱུད་ལ་རབ་ཏུ་གྲགས། །རྡོ་རྗེ་དྲིལ་བུ་དེ་བཞིན་མིང་། །སྤྱོད་པའི་རྒྱུད་ལ་རབ་ཏུ་གསལ། །ཕྱིར་མི་ལྡོག་པ་ཡི་ནི་དབང་། །རྣལ་འབྱོར་།
རྒྱུད་ལ་གསལ་པར་བྱས། །ཞེས་པ་ལ་སོགས་པས་བསྟན་པ་ལྟར། བསྐུར་མ་ཐག་པའི་ཐུན་མོང་རིག་པའི་དབང་ལྔ་པོ་རྣལ་འབྱོར་བླ་ན་མེད་པ་འདིའི་སྐབས་སུ་སྤྲོས་བཅས་བུམ་པའི་དབང་གིས་
མཐའ་བརྟེན་གྱི་ཚུལ་དུ་རྫོགས་པ་སྟེ། དེའང་སྤང་བྱ་གློ་བུར་བའི་ཆོས་མ་རིག་པའི་དྲི་མ་ལྔ་དག་ཅིང་། ཐོབ་བྱ་རིག་པའི་ཡེ་ཤེས་ལྔ་རང་ངོ་འཕྲོད་ཅིང་མངོན་དུ་གྱུར་པའི་ཆ་ནས་རིག་པའི་དབང་
ལྔར་གྲགས་པ་ནི། རྡོ་རྗེ་ཕྲེང་བ་ལས། སངས་རྒྱས་ལྔར་ནི་རྣམ་དག་པའི། །དབང་བསྐུར་ལྔ་ཐོབ་རྒྱུ་ལས་ནི། །མ་རིག་པ་དང་བྲལ་བས་ན། །ཡེ་ཤེས་ལྔ་ནི་ཐོབ་པར་འགྱུར། །ཅེས་པ་སྟེ།

༄༅། །དེས་ན་སྐབས་འདིར་ཕན་པའི་དབང་ལྔར་གྲགས་པ་འདི་ཁོ་ན་ཙམ་གྱིས་ཀྱང་ཕྱི་དཀྱིལ་འཁོར་དུ་དྲང་དོན་གྱི་བསྐྱེད་རིམ་རྣམས་ཉན་དུ་རུང་བ་ཡིན་ནོ། །ཞེས་རྟོག་པ་བསྐྱེད།
མཐའ་བརྟེན་འདོད་ཡོན་མ་སྦྱངས་རྒྱུན་དུ་རོལ་བའི་ཆས་དབང་ནི། དར་དཔྱངས་དང་དུར་ཁྲོད་ཆས་རྣམས་གཏད་ལ། ཧཱུྃ༔ རིན་ཆེན་དར་དཔྱངས་དུར་ཁྲོད་དབང༔ ཕྱི་ནང་བརྡ་རྟགས་དོན་
རྟོགས་ཤོག༔ བུདྡྷ་རཏྣ་ཤྲཱི་ཨ་བྷི་ཥིཉྩ་ཧཱུྃ༔ སྨན་རཀ་གཏོར་སྣོད་གཅིག་ཏུ་ཐོགས་ནས། སྨན་རཀ་གཏོར་མ་བསྙེན་སྒྲུབ་རྟེན༔ ལྷ་དང་མཁའ་འགྲོའི་རྟེན་དབང་བསྐུར༔ པཉྩ་རཀྟ་བ་ལིངྟ་ཨ་བྷི་
ཥིཉྩ་ཧཱུྃ༔ ཞེས་ལག་ཏུ་གཏད་ཅིང་རས་མ་བྱིན། ཡེ་དྷརྨ་སོགས་རྟེན་འབྲེལ་སྙིང་པོས་རབ་ཏུ་གནས་ཤིང་། སྣོད་བཅུད་དག་པ་རྩ་བ་གསུམ༔ རང་དང་གཉིས་མེད་རྟག་ཏུ་སྒོམས༔ ཞེས་བརྗོད་ལ་
རོལ་མོས་བྱིན་དབབ་བོ། །དེ་ནས་ནང་ནུས་པ་འཇུག་པའི་དབང་ནི། སློབ་དཔོན་གྱིས། འོ་དེ་ལྟར་སྤྲོས་བཅས་བུམ་པའི་དབང་དང་མངོན་དུ་འབྲེལ་བར་ཕྱི་ཕན་པའི་དབང་ལྷ། སྐལ་བ་སྟེར་

བྱེད་དམ་རྫས་དངོས་གྲུབ་ཀྱི་རྫས་དབང་དང་བཅས་པ་སྔོན་དུ་སོང་ནས་ནང་ནུས་པ་འཇུག་པ་ཁྱེད་རང་སློབ་མ་རྣམས་ཀྱི་སྒོ་གསུམ་ལ་བསྐུར་བ་སྐབས་སུ་བབས་པ་ཡིན་ལ། དེའི་ཕྱིར་གསོལ་བ་
གདབ་པ་འདིའི་རྗེས་ཟློས་མཛོད། ཧཱུྃ༔ རང་བྱུང་རྩ་གསུམ་དཔལ་ཆེན་པོ༔ མཐུ་རྩལ་ཡོངས་རྫོགས་ཡེ་ཤེས་ལྷ༔ སྐུ་གསུམ་ཐུགས་སུ་བྱིན་དབང་བསྐུར༔ ཡེ་ཤེས་ལྔ་རྫོགས་རང་གནས་སྟོན༔
ཞེས་པའི་རྗེས་རིགས་ཀྱི་བུ་དེ་ལྟར་ན་སྐུ་ཕྱག་རྒྱའི་དབང་ཁྱེད་རང་རྣམས་གཞི་ལུས་ཀྱི་ལྷ་ཀུན་བཟང་རྡོ་རྗེ་ཐོད་ཕྲེང་རྩལ་དུ་གསལ་བའི་སྤྱི་མགྲིན་སྙིང་ག་ལྟེ་བ་གསང་གནས། དཔྲལ་བ་བརླ་གཡས་
གཡོན་རྣམས་སུ་ལུས་དཀྱིལ་གྱི་རྣམ་པ་རྗེས་སུ་དྲན་པའི་ལྷ་གནས་ཀྱི་པད་ཉིའི་གདན་རེ་རེ་གསལ་བ་ལ། ལྷ་དབང་རྣམས་རིམ་པར་བསྐུར་བའི་ཚེ་དེ་དང་དེ་འདྲ་བ་དཔག་ཡས་སློབ་དཔོན་དང་
མདུན་བསྐྱེད་ཐ་མི་དད་པའི་ཐུགས་ཀ་ནས་བྱུང་སྟེ་གནས་སོ་སོར་ཐིམ་པའི་མོས་པ་མཛོད། ཅེས་གསང་བ་མན་ངག་གི་ལུགས་སུ་བརྡ་སྦྱར་ལ། རིགས་ལྔ་ཡབ་ཡུམ་གྱི་ཙཀླི་སྤྱི་བོར་བསྐུར་ལ།

༄༅། །ཧཱུྃ༔ དུག་ལྔ་དག་པ་ཞི་བའི་སྐུ༔ བཞི་བཅུ་རྩ་གཉིས་དབང་ཐོབ་ཤོག༔ ཧཱུྃ་ཨོཾ་སྭཱ་ཨཱཾ་ཧཱ་མཱུཾ་ལཱཾ་མཱཾ་པཱཾ་ཏཱཾ༔ དེ་ནས་རྒྱལ་བ་རིགས་བཞིའི་༼ཕྱི་མཐའི་སློབ་དཔོན་རྣམས་ལ་རྒྱལ་བ་རིགས་བཞིའི་ངོས་འཛིན་
མི་འདུག་པས་རྡོ་དྲིལ་ཉུག་ཉུག་ཙམ་ལས་མ་བྱུང་། གསང་རྫོགས་ཀྱི་རྒྱུད་ལས། སྤྱི་བོར་འཇམ་དཔལ་ཡེ་ཤེས་སེམས། །མགྲིན་པར་སྤྱན་རས་གཟིགས་དབང་ཕྱུག །ཐུགས་ཀར་གསང་བདག་རྡོ་རྗེ་སེམས། །ལྟེ་བ་ཐུབ་པ་རྡོ་རྗེ་འཆང་། །ཞེས་བཤད་པའི་ཙཀླི་གསར་དུ་སྤྲོས་པ་
ལྟར་བྱའོ། །མཆན།༽ཙཀླི་གནས་སུ་བསྐུར་ཞིང་། ཧཱུྃ༔ འཁོར་ལོའི་གནས་བཞིར་བདེ་གཤེགས་བཞི༔ བདུད་བཞི་འཇོམས་པའི་དབང་ཐོབ་ཤོག༔ མཱུཾ་ཧྲཱིཿཧཱུྃ་ཨཱཿཨ་བྷི་ཥིཉྩ་ཧཱུྃ༔ དེ་ནས་དཔལ་ཆེན་ཁྲག་
འཐུང་དགུའི་དབང་བསྐུར་ནི། སློབ་བུའི་སྤྱི་བོར་ཆེ་མཆོག་བསྟིམ་ཞིང་། ཧཱུྃ༔ ཆོས་དབྱིངས་ཡེ་ཤེས་ཡོངས་རྫོགས་ལྷུ༔ ཆེ་མཆོག་ཡོངས་རྫོགས་དབང་བསྐུར་རོ༔ ཧཱུྃ་མ་ཧཱ་ཤྲཱི་ཧེ་རུ་ཀ་སརྦ་ས་
མ་ཡ་ཨ་བྷི་ཥིཉྩ་ཧཱུྃ༔ དཔྲལ་བར་གཤིན་རྗེ་བསྐུར་ལ། ཧཱུྃ་མཉམ་ཉིད་ཡེ་ཤེས་ཡོངས་རྫོགས་ལྷ༔ འཇམ་དཔལ་ཡོངས་རྫོགས་དབང་བསྐུར་རོ༔ ཨོཾ་ཧྲཱིཿཥྚྀ་ཀྲི་ཏཱ་ན་ན་སརྦ་ས་མ་ཡ་ཨ་བྷི་ཥིཉྩ་ཧཱུྃ༔

མགྲིན་པར་རྟ་མགྲིན་བསྐུར་ལ། ཧཱུྃ༔ སོར་རྟོག་ཡེ་ཤེས་ཡོངས་རྫོགས་ལྷ༔ རྟ་མགྲིན་ཡོངས་རྫོགས་དབང་བསྐུར་རོ༔ ཨོཾ་རྒྱ་གྷྲི་ཝ་སརྦ་ས་མ་ཡ་ཨ་བྷི་ཥིཉྩ་ཧཱུྃ༔ སྙིང་གར་ཡང་དག་བསྐུར་ཞིང༔
ཧཱུྃ༔ མེ་ལོང་ཡེ་ཤེས་ཡོངས་རྫོགས་ལྷ༔ ཡང་དག་ཡོངས་རྫོགས་དབང་བསྐུར་རོ༔ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ སརྦ་ས་མ་ཡ་ཨ་བྷི་ཥཉྩ་ཧཱུྃ༔ ལྟེ་བར་རྡོ་རྗེ་གཞོན་ནུ་བསྐུར་ལ། ཧཱུྃ༔ བྱ་གྲུབ་ཡེ་
ཤེས་ཡོངས་རྫོགས་ལྷ༔ ཕུར་པ་ཡོངས་རྫོགས་དབང་བསྐུར་རོ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བཾ་ཧཱུྃ་ཕཊ༔ སརྦ་ས་མ་ཡ་ཨ་བྷི་ཥིཉྩ་ཧཱུྃ༔ གསང་གནས་སུ་མ་མོ་བསྐུར་ཞིང་། ཧཱུྃ༔ དབྱིངས་
གྲོལ་ཡེ་ཤེས་ཡོངས་རྫོགས་ལྷ༔ མ་མོ་ཡོངས་རྫོགས་དབང་བསྐུར་རོ༔ ཨོཾ་གུ་ཧྱ་ཛྙ་ན་ཤྲཱི་ཧེ་རུ་ཀ་སརྦ་ས་མ་ཡ་ཨ་བྷི་ཥིཉྩ་ཧཱུྃ༔ སྤྱི་བོར་རིག་འཛིན་བསྐུར་ཞིང་། ཧཱུྃ༔ འདའ་ཀ་ཡེ་ཤེས་
ཡོངས་རྫོགས་ལྷ༔ རིག་འཛིན་ཡོངས་རྫོགས་དབང་བསྐུར་རོ༔ ཨོཾ་བཛྲ་མ་ཧཱ་གུ་རུ་སརྦ་ས་མ་ཡ་ཨ་བྷི་ཥིཉྩ་ཧཱུྃ༔ བརླ་གཡས་སུ་འཇིག་རྟེན་མཆོད་བསྟོད་བསྐུར་ཞིང་། ཧཱུྃ༔ ཀློང་གྱུར་ཡེ་ཤེས་

༄༅། །ཡོངས་རྫོགས་ལྷ༔ འཇིག་རྟེན་ཡོངས་རྫོགས་དབང་བསྐུར་རོ༔ ཨོཾ་བཛྲ་ཙཎྜ་སརྦ་དུ་སརྦ་ས་མ་ཡ་ཨ་བྷི་ཥིཉྩ་ཧཱུྃ༔ བརླ་གཡོན་དུ་སྟོབས་ལྡན་ནག་པོ་བསྐུར་ཞིང༔ ཧཱུྃ༔ ལྷུན་
གྲུབ་ཡེ་ཤེས་ཡོངས་རྫོགས་ལྷ༔ དྲག་སྔགས་ཡོངས་རྫོགས་དབང་བསྐུར་རོ༔ ཨོཾ་བཛྲ་སརྦ་དུཥྚཾ་ཨེ་ཛ་བྱོ༔ སརྦ་ས་མ་ཡ་ཨ་བྷི་ཥིཉྩ་ཧཱུྃ༔ བྱ་ཁྱུང་དཔུང་པ་གཡས་གཡོན་དུ་བསྐུར་ཞིང༔ ཧཱུྃ༔
མཁའ་ཀློང་དབྱིངས་གྲོལ་ཡོངས་རྫོགས་ལྷ༔ མཁའ་ལྡིང་མཁའ་འགྲོའི་དབང་བསྐུར་རོ༔ ཁྲོ་ག་རུ་ཌཱཀྐི་ནི་སརྦ་ས་མ་ཡ་ཨ་བྷི་ཥིཉྩ་ཧཱུྃ༔ རྩ་ཁམས་རྩ་གསུམ་ཡོངས་རྫོགས་སྐུ༔ ཡེ་ཤེས་ཆེན་པོར་
རྟག་ཏུ་སྒོམ༔ ཞེས་བརྗོད་ལ་རོལ་མོས་བྱིན་དབབ། དེས་སྣང་སྟོང་ཕྱག་རྒྱའི་དཀྱིལ་འཁོར་དུ་སྐྱའི་བྱིན་རླབས་འཇུག་པ་ཞི་ཁྲོ་བཀའ་བརྒྱད་ཀྱི་ལྷ་དབང་ཡོངས་སུ་རྫོགས་པ་ཐོབ་པས་སྣང་སྲིད་
འཁོར་འདས་ཀྱི་ཆོས་ཐམས་ཅད་སྣང་སྟོང་སྒྱུ་འཕྲུལ་དྲྭ་བ་ལྷའི་འཁོར་ལོར་དག་པ་ཡིན་ལ། དེས་གྲག་སྟོང་གསུང་གི་བྱིན་རླབས་ངག་གི་རང་བཞིན་དུ་འཇུག་པའི་སླད་དུ་ཁྱེད་རང་སློབ་མ་རྣམས་

གཞི་ལུས་ཀྱི་ཀུན་བཟང་རྡོ་རྗེ་ཐོད་ཕྲེང་རྩལ་ཡབ་ཡུམ་དུ་གསལ། གནས་སོ་སོར་རིགས་ལྔ་ཞི་ཁྲོ་བཀའ་བརྒྱད་རྣམས་ཀྱང་རང་རང་གི་ཡུམ་དང་སྙོམས་པར་ཞུགས་པའི་འཁོར་ལོ་བཞིར་པད་ཉི་ཟླ་
བའི་གདན་ལ་ལྷ་སོ་སོའི་ས་བོན་གྱི་མཐར་རང་སྔགས་ཀྱིས་བསྐོར་བར་མོས་པ་ལས། སློབ་དཔོན་དང་དཀྱིལ་འཁོར་གྱི་བདག་པོ་དབྱེར་མི་ཕྱེད་པའི་ལྷ་ཚོགས་རྣམས་ཀྱི་ཐུགས་ཀ་ནས་སྔགས་།
ཕྲེང་ལུ་གུ་རྒྱུད་དུ་བྱུང་བ་ཁྱེད་རང་རྣམས་ཀྱི་མགྲིན་པའི་ལམ་ནས་ཞུགས། འཁོར་ལོ་བཞིའི་སྔགས་འཁོར་ལ་ཐིམ་པས་སྔགས་ཕྲེང་རྣམས་མགལ་མེའི་འཁོར་ལོ་ལྟར་དྲག་ཏུ་འཁོར་བའི་རྐྱེན་གྱིས་
བདེ་སྟོང་གཉིས་སུ་མེད་པའི་ཡེ་ཤེས་རྡོ་རྗེའི་ཆོས་སྒྲ་ཆེན་པོ། གསུང་དབྱངས་ཡན་ལག་དྲུག་ཅུའི་གདངས་སུ་ཤར་བས་དེ་བཞིན་གཤེགས་པའི་གསུང་གི་གསང་བ་ཆེན་པོ་ལྟར་གདུལ་བྱའི་བློ་དང་
འཚམས་པར་དུ་མ་ཉིད་དུ་ཐོས་པའི་བདག་ཉིད་ཅན་དུ་གྱུར་པའི་མོས་པ་མཛོད། ཅེས་བརྡ་སྦྱར་ལ་ཕྲེང་བ་མགྲིན་པར་འཇོག་ཅིང༔ ཧཱུྃ༔ བདེ་གཤེགས་ཀུན་གྱི་རྩ་བའི་སྔགས༔ རྐྱེན་དང་སྦྱར་

༄༅། །ཞིང་འཁོར་ལོ་བཞིར༔ བསྐོར་ཞིང་དྲག་ཏུ་བཟླས་པས་འགྲུབ༔ ཅེས་བརྗོད་ལ་བསྙེན་སྒྲུབ་ཡོངས་རྫོགས་ཀྱི་བཟླས་ལུང་བྱིན། རྟོག་པ་བསྐྱེད་པ་ནི། ལུས་ཀྱི་སྒྲིབ་དག་ཀུན་དུ་
འོད༔ ས་ནོན་ཞི་བའི་ལས་རྣམས་འགྲུབ༔ སྤྲུལ་སྐུ་མངོན་དུ་བྱས་པའོ༔ བུམ་དབང་དང་འབྲེལ་བའི་ལྷ་དབང་མངོན་དུ་ཐོབ་པས། བདུད་རྩི་འོད་ཟེར་དང་བཅས་པ་སྤྱི་བོ་ནས་ཞུགས་ལུས་གང་བས།
གཙོ་བོར་ལུས་རགས་པ་རིལ་པོར་འཛིན་པ་དང་། ཕྲ་བ་ལུས་གནས་ཀྱི་རྩ་རྣམས་སྦྱངས། ལམ་བསྐྱེད་པའི་རིམ་པ་དང་དགའ་བའི་ཡེ་ཤེས་ལ་བརྟེན་པའི། འབྲས་བུ་སྤྲུལ་པའི་སྐུ་འགྲུབ་པའི་སྐལ་
བ་ཅན་དུ་བྱས་སོ། །དེ་ནི་ཕྱི་མཚན་མའི་དཀྱིལ་འཁོར་དུ་སྤྲོས་བཅས་བུམ་པའི་དབང་རྗེས་འབྲངས་དང་བཅས་པ་བསྐུར་བའི་རིམ་པའོ། །གཉིས་པ་གསང་དབང་ནི། དེ་ཡང་སྤྲོས་མེད་ཀྱི་མཆོག་
དབང་གོང་མ་གསུམ་ནི་འཁོར་བ་ལས་རྒྱབ་ཀྱིས་ཕྱོགས་ཤིང་ཟབ་མོའི་མན་ངག་དོན་དུ་གཉེར་བའི་སློབ་མ་བདུན་ལས་མི་མང་བ་ལ་བསྐུར་བའི་ཡུལ་ཡིན་ལ། ཇི་ལྟར་བསྐུར་ཡུལ་ལ་ཀུན་རྫོབ་བྱང་

ཆུབ་ཀྱི་སེམས་ཕྱག་རྒྱའི་བྷ་ག་དོན་དམ་བྱང་སེམས་རྣམས་ཀྱི་དཀྱིལ་འཁོར་དང་མ་མཇལ་བའི་བརྡར་འབྲུ་གསུམ་གྱི་མིག་དར་འཆིང་བ་དང་། ཁྱད་པར་ཅན་གྱི་བྱིན་འབེབས་པ་སོགས་ཀྱི་རྣམ་
གཞག་ཡོད་ཀྱང་། འདིར་གཞུང་གི་ངེས་པས་ཇི་ལྟར་འཆད་པ་རྩ་བར་བཟུང་ནས་བསྐུར་བ་སྟེ། བུམ་དབང་གི་གཏང་རག་དང་གསང་དབང་ཟབ་མོ་ཞུ་བའི་ཡོན་དུ་ཞེས་མཚམས་སྦྱར་ནས་མཎྜལ་
འབུལ་དུ་གཞུག སླར་ཡང་གསོལ་བ་གདབ་པ་འདིའི་རྗེས་ཟློས་མཛོད། ཧཱུྃ༔ བདེ་གཤེགས་བླ་མ་ལོངས་སྤྱོད་རྫོགས༔ གསང་དབང་རང་བྱུང་བསྐུར་དུ་གསོལ༔ ཞེས་གསོལ་བ་བཏབ་པ་ལ།
གསུང་རྡོ་རྗེའི་ངོ་བོ་དཀྱིལ་འཁོར་གྱི་ལྷ་དང་གཉིས་སུ་མེད་པའི་བླ་མ་ཡབ་ཡུམ་གྱི་ལུས་ཀྱི་དཀྱིལ་འཁོར་ལ་ཞི་ཁྲོའི་ལྷ་ཚོགས་ཡབ་ཡུམ་ཏིལ་གྱི་གོང་བུ་གང་བ་ལྟར་རྫོགས་པའི་ཡབ་ཀྱི་གསང་གནས་
ཧཱུྃ་ལས་རྡོ་རྗེ་ནོར་བུའི་རྩེ་མོར་ཟླ་བ་ལ་གནས་པའི་ཨོཾ༔ ཡུམ་གྱི་མཁའ་གསང་ཨཱཿལས་པདྨ་འདབ་མ་བརྒྱད་པའི་ཟེའུ་འབྲུར་ཉི་མ།༼ སྦྱོར་བ་བདུན་བ་ལས། དེའི་རང་གི་ངོ་བོ་ནི་གསུང་གི་རྡོ་རྗེའི་རང་བཞིན་ནོ། །ཞེས་སློབ་མའི་

༄༅། །དག་བྱ་ངག་གི་རྩ་རླུང་ལ་གསང་རྫས་ཁྱད་བར་ཅན་འདྲེས་བའི་སྒོ་ནས། དག་པའི་ངོ་བོ་གསུང་རྡོ་རྗེའི་རང་བཞིན་ཡིན་པའི་རྒྱུ་མཚན་གྱིས་སོ། །མཆན།༽ལ་གནས་པའི་མཱུཾ་ཡིག་གིས་མཚན་པ་ལས། ས་མ་ཡ་ཧོཿ སོགས་པའི་
བརྡ་དང་བརྡ་ལེན་གྱི་བསྐུལ་ཏེ་ཕྱག་རྒྱ་བཞིའི་སྒོ་ནས་སྙོམས་པར་ཞུགས་པས། མཁའ་ཁྱབ་ཀྱི་བདེ་བར་གཤེགས་པ་ཐམས་ཅད་དང་གཉིས་སུ་མེད་པའི་རྡོ་རྗེའི་ལུས་ཀྱི་དཀྱིལ་འཁོར་ལ་གནས་
པའི་ལྷ་ཚོགས་ཐམས་ཅད་ཀྱང་བདེ་སྟོང་གཉིས་སུ་མེད་པའི་འདོད་ཆགས་རྡོ་རྗེའི་རོས་ཚིམ་ཞིང་། རྗེས་སུ་ཆགས་པའི་མེས་ཡབ་ཡུམ་སོ་སོའི་བྱང་ཆུབ་ཀྱི་སེམས་རིན་པོ་ཆེ་ཞུ་བ་ལས་ཡས་བབས་
དགའ་བ་བཞིའི་འགྲོས་ཀྱིས་ལུགས་འབྱུང་དུ་བབས་པ་དེ། སློབ་མ་རྗེས་སུ་འཛིན་པའི་སླད་དུ། མས་བརྟན་ལུགས་ལྡོག་གི་རྟེན་འབྲེལ་སྤངས་ཏེ་ཟང་ཐལ་དུ་ཕྱིར་ཕྱུང་བའི་བདུད་རྩི་ཆེན་པོ་ནི་
སྐལ་མེད་ཀྱིས་མཐོང་བ་ནི་ལྟ་ཅི། ཐོས་པ་ཡང་མི་རུང་བས་གསང་བ་ཞེས་བྱའོ། །དེ་ཉིད་སྐལ་ལྡན་གྱི་སློབ་བུའི་ལྕེ་ཐོག་ཏུ་སྦྱིན་པས་དབང་ཞེས་བྱའོ། །དེའང་དབང་མཛོད་ལས། བ་དང་བེའུའི་

ཚུལ་དག་གམ། །དེ་བཞིན་བུང་བ་སྦྲང་རྩིའི་ཚུལ། །ཡང་ན་བྱ་དང་བྱིའུའི་ཚུལ། །ཞེས་སློབ་དཔོན་གྱི་རྡོ་རྗེ་ནོར་བུའི་རྩེ་མོ་ནས་སློབ་བུས་ཁས་བླང་བ་ཐབས་བདེ་བ་ཆེན་པོའི་གསང་དབང་།
ཡུམ་གྱི་པདྨའི་སྣ་རྩེ་ནས་བླང་བ་ཤེས་རབ་སྟོང་པ་ཉིད་ཀྱི་གསང་དབང་། གཉིས་ཀའི་བྱང་སེམས་ཡུམ་གྱི་མཁར་བསྐྱིལ་བ་ལས་ཡབ་ཀྱིས་ལྕེས་བླངས་ཏེ་སློབ་བུའི་ཁར་སྦྱིན་པ་གཉིས་མེད་བདེ་
བ་ཆེན་པོའི་གསང་དབང་སྟེ། དེ་ལྟར་མི་ནུས་ན་མེ་ལོང་ཡུ་བ་ཅན་གྱིས་བླངས་པ་བདུད་རྩི་ལྔ་སྦྱར་ཏེ་སྟེར་རོ། །དེ་ཙམ་གྱི་སྐལ་པ་དང་མི་ལྡན་པ་དག་ལ་གསང་དབང་ཙམ་པོ་ནི། བླ་མ་ཡབ་
ཡུམ་དང་གཉིས་སུ་མེད་པའི་ནམ་མཁར་བཞུགས་པའི་ལྷ་ཚོགས་རྣམས་བདེ་བ་ཆེན་པོའི་ངང་དུ་སྙོམས་པར་ཞུགས་པའི་བྱང་ཆུབ་ཀྱི་སེམས་རྗེས་སུ་ཆགས་པའི་མེས་བཞུ་བ་སོ་སོའི་མཁའ་གསང་
ནས་ཐོན། ཐོད་པའི་བདུད་རྩི་དང་རོ་གཅིག་ཏུ་གྱུར་པ་འདི་ཉིད་ཁྱེད་རང་སློབ་མ་རྣམས་ལ་སྦྱིན་པའི་མོས་པ་མཛོད། ཧཱུྃ༔ ནམ་མཁར་བཞུགས་པའི་བདེ་གཤེགས་རྣམས༔ མཁའ་གསང་སྦྱར་

༄༅། །བའི་སྒྲས་བསྐུལ་ཏེ༔ ཇི་ལྟར་སྔོན་གྱི་སངས་རྒྱས་ཀྱིས༔ དབང་སྐུར་བྱས་ལ་སྦྱིན་པ་ལྟར༔ གཉིས་མེད་སྦྱར་བའི་བདུད་རྩིའི་ཆུ༔ བདེན་གསུམ་ངོ་བོ་ཁྱོད་དབང་སྐུར༔ ཨོཾ་ཧེ་རུ་
ཀ་ས་མ་ཡ་བྷོ་དྷི་ཙིཏྟ་ཨ་བྷི་ཥིཉྩ་ཧཱུྃ༔ ཞེས་མགྲིན་པར་སྐུར་ཞིང་ལྕེ་ཐོག་ཏུ་སྦྱིན། མགྲིན་པ་ནས་བརྒྱུད་རྩ་ཁམས་གང༔ གསང་བའི་དབང་ཐོབ་ངག་སྒྲིབ་དག༔ རྒྱས་པའི་ལས་འགྲུབ་པད་ཅན་ནོན༔
རང་བྱུང་རྣམ་བཞི་མངོན་དུ་གྱུར༔ ཅེས་དག་པ་བརྗོད་ཅིང་། སློབ་མ་རྣམས་ལུས་དྲང་པོར་བསྲངས་པའི་དབུས་སུ་རྩ་གསུམ་སྙན་བརྒྱུད་ལྟར་གསལ་གདབ། སྦྱོར་བ་བཞི་དང་ལྡན་པའི་སྒོ་ནས་
སྲོག་རྩོལ་གྱི་གནད་ལ་དྲན་པ་མངོན་དུ་བཞགས་ནས་རླུང་དབུ་མར་འཆིང་དུ་གཞུག་པ་སྟེ་གཞུང་ལས། སྐྱོན་ཅན་རླུང་ནི་ཕྱི་ལ་འབུད༔ ཡོན་ཏན་རླུང་ནི་ནང་ལ་རྡུབ༔ རོ་རྐྱང་དབུ་མར་ཡང་
དག་གདབ༔ དེ་ལྟར་གྱི་རྩ་ལམ་སྦྱངས་ནས་ལྟེ་འོག་ཏུ་དབུ་མའི་མར་སྣར་གནམ་ཞལ་མའི་ངོ་བོ་ཨ་ཤད་དམར་པོ་གསལ་ལ་ངར་བ་ཞིག་བསྒོམས་པས་མེའི་རང་བཞིན་དུ་འབར། འཁོར་ལོ་བཞི་

སོ་སོར་གཡས་སྐོར་གཡོན་སྐོར་དང་བཅས་འབར། དྷུ་ཏིའི་ཡར་སྣར་ཧེ་རུ་ཀའི་ངོ་བོ་ཧཾ་ཡིག་དང་གཉིས་སུ་མེད་པར་སྦྱར་བས་སྒྲོན་མེ་ལས་ཞུན་མར་འཐིམས་པ་བཞིན་དུ་བྱང་སེམས་དཀར་།
དམར་གྱི་ངོ་བོ་མེ་དང་བདུད་རྩི་གཉིས་མེད་དུ་འཛག་པས་བདེ་དྲོད་གློ་བུར་དུ་སྐྱེད་པར་བསམ་ཞིང་། ལྟེ་བར་ནམ་ཞལ་འབར་བ་ཡིས༔ འཁོར་ལོ་བཞི་བཏེག་སྒྲས་གཡོས་ཏེ༔ སྤྱི་བོར་ཧེ་རུ་ཀ་།
དང་སྦྱོར༔ འབར་འཛག་དྲོད་ཀྱི་ཡེ་ཤེས་སྒོམ༔ ཞེས་བརྗོད་ཅིང་། དམིགས་པ་རྣམས་རྫོགས་པ་དང་གཞུང་ལས། གཡས་སུ་སྐོར་ཞིང་གཡོན་དུ་གཅུ༔ འོག་ནས་དྲང་ཤིང་སྟེང་ནས་བརྡིག༔ དེ་
བཞིན་གོ་ལྡོག་སྦྱོར་བ་དང་། སྨྱུག་པ་དགུ་དང་བརྡུག་པ་དགུ༔ བསྐོར་བ་དགུ་དང་འབུད་པ་དགུ རྡུབ་པ་དགུ་དང་དག་ང་གཞིལ་དགུ༔ བསྒོམས་པའི་འགྲུབ་པ་ལོངས་སྤྱོད་རྫོགས༔ ཞེས་
བཤད་པའི་ལུས་སྦྱོང་དང་གེགས་སེལ་ཧ་སྤྲུགས་ལ་སོགས་པའང་ལག་ལེན་མན་ངག་ལྟར་བྱའོ། །དེ་ནས་རྟོག་པ་བསྐྱེད་པ་ནི། དེ་ལྟར་ཐོད་པའི་རྫས་གསང་དབང་བསྐུར་བ་ལ་བརྟེན་ནས་ཞུ་

༄༅། །བདེ་མགྲིན་པ་ནས་བརྒྱུད། ཕྲ་བ་རླུང་དང་རགས་པ་ངག་གི་སྒྲིབ་པ་སྦྱངས། ཤ་ལྔ་བདུད་རྩི་ལྔ་བསྟེན་ཞིང་ལམ་རླུང་སྔགས་སྒོམ་པ་ལ་དབང་། མཆོག་དགའི་ཡེ་ཤེས་ལ་བརྟེན་
པའི་འབྲས་བུ་ལོངས་སྐུ་འགྲུབ་པའི་སྐལ་བ་དང་ལྡན་པར་བྱས་སོ། །ཞེས་བརྗོད། གསུམ་པ་ཤེར་དབང་ནི། གསང་དབང་གི་གཏང་རག་དང་ཤེར་དབང་ཟབ་མོ་ཞུ་བའི་ཡོན་དུ་ཞེས་མཚམས་
སྦྱར་ནས་མཎྜལ་འབུལ་དུ་གཞུག གསོལ་བ་གདབ་ནི། ཧཱུྃ༔ བདེ་གཤེགས་བླ་མ་ཆོས་ཀྱི་སྐུ༔ ཤེས་རབ་ཡེ་ཤེས་བདག་ལ་སྩོལ༔ ཞེས་གསོལ་བ་བཏབ་ལ། རྒྱུད་ལས་མཚན་ལྡན་བཀྲ་
ཤིས་ཡིད་འོང་མ༔ པད་དུང་གླང་སྣ་གང་རུང་ལྡན༔ བཅུ་དྲུག་ལྡན་པའི་མུ་ཏྲ་དེ། །གདན་ཁར་རིགས་ཀྱི་ཡུམ་དུ་བསྐྱེད། །རང་ཉིད་རིགས་ཀྱི་ཡབ་ཏུ་གསལ། །ཞེས་པ་ལྟར་མཚན་
ཉིད་ཚང་བའི་མུ་ཏྲ་དངོས་སམ། སིནྡྷུ་རའི་དཀྱིལ་འཁོར་ཤེར་ཙཀ་དྲིལ་བུ་དང་བཅས་པ་རིགས་ཀྱི་ཡུམ་ལྷ་ལྕམ་མནྡཱ་ར་བར་གསལ་བའི་ལག་པ་གཡས་ནས་བཟུང་སྟེ། སློབ་མ་གུ་རུ་བདེ་བ་

ཆེན་པོར་གསལ་བའི་ལག་གཡོན་དུ་སྦྱིན་པར་མོས་ལ། ཧཱུྃ༔ ཐོད་ཕྲེང་ཐུགས་ཀ་ནས་བྱུང་བའི༔ ལྷ་མོ་དགའ་སྟེར་གནས་སྟེར་མ༔ གཟུགས་དང་ལང་ཚོ་ཀུན་ལྡན་ཞིང༔ འདི་ཁྱེར་རྟག་ཏུ་མཆོད་
པར་གྱིས༔ ཞེས་གཏད་པ་ན༔ ལྷ་མོ་དེས་ཀྱང་སློབ་བུའི་རྒྱུད་ལ་ཡེ་ཤེས་བསྐྱེད་པའི་ཕྱིར་ལུས་གཅེར་བུར་བྱས་ཏེ། གུར་གུམ་ལ་སོགས་པའི་དྲི་བཟང་པོས་བྱུགས། རྒྱན་གྱིས་བརྒྱན། ལང་
ཚོ་ཤིན་ཏུ་བདོ་བའི་རྣམ་འགྱུར་སྟོན་ཅིང་བདེ་བ་ཆེན་པོའི་དཀྱིལ་འཁོར་ངོམས་པ་བཅས། ལྷ་མོ་ང་ནི་བདེ་ཆེན་མ༔ ཆོ་གས་ཚུལ་བཞིན་བརྟེན་ནུས་སམ༔ ཞེས་དྲིས་པ་ལ༔ སློབ་མས་ཕྱག་
འཚལ་ཞིང་མེ་ཏོག་འཐོར་བ་དང་བཅས། ཇི་ལྟར་གསུངས་པའི་ཆོ་གས་བསྒྲུབ༔ སྤྲོ་བས་བརྟེན་ནོ་མཛེས་ལྡན་མ༔ ཞེས་གསང་བའི་སྤྱོད་པ་རྨད་དུ་བྱུང་བའི་དམ་ཚིག་རྣམས། ཆོ་ག་བཞིན་
བསྒྲུབས་ནས་བརྟེན་ནུས་ཞེས་ལན་བཏབ་པ་ན། ཡང་ལྷ་མོས་སློབ་བུ་ལ་ཐ་མལ་གྱི་རྣམ་རྟོག་མེད་པར་མཐོང་ནས་དགྱེས་ཏེ་དངོས་གྲུབ་ཆེན་པོའི་འབྱུང་གནས་ཡིན་པར་ངོ་སྤྲད་ནས་རྟོག་པ་བསྐྱེད་

༄༅། །པ་ནི། ང་ཡི་བྷ་ག་ཆོས་ཀྱི་དབྱིངས༔ འདི་བསྟེན་བདེ་བ་མ་ལུས་ཐོབ༔ མ་སྤངས་སྤངས་ན་མཆོག་མེད་དོ༔ འདིར་ཞུགས་འདིར་ལྟོས་འདི་དོན་སྤྱོད༔ པདྨ་བྷཉྫ་མོཀྵ་ཧོ༔
ཛཿཧཱུྃ་བྃ་ཧོཿ སྣང་སྟོང་རྡོ་རྗེ་པདྨ་ལས༔ བྱུང་བའི་ཡིད་ཀྱི་བདུད་རྩིའི་ཆུ༔ འཁོར་ལོ་བཞིར་འབབ་བཟློག་ཁྱབ་ཀྱི༔ སྲིད་པ་ངོ་བོ་ཉིད་ཀྱི་ངང་༔ འཐུངས་ཤིག་འཐུངས་ཤིག་དཔའ་བོ་ཆེ༔ བདེ་
མཆོག་བདེ་བའི་དོན་སྡོམས་ཤིག༔ ཧཱུྃ་ཧཱུྃཿཧྲཱིཿཧྲཱིཿ་ཧ་ཧཱུྃ༔ ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་པདྨ་བྷཉྫ་ལ་སོགས་པའི་སྒྲས་ཐར་པ་བརྟེན་པར་གྱིས་ཤིག་པར་
བསྐུལ་ཞིང་། ཛཿཧཱུྃ་བཾ་ཧོཿ ལ་སོགས་བའི་དོན་གྱིས་པང་དུ་བྱོན་ནས་རྟོག་པ་མེད་པར་འཁྱུད། ཧཱུྃ་ཧཱུྃ་ལ་སོགས་པས་དབུ་མའི་མར་སྣར་བདེ་བ་རྒྱུ་བའི་རྩ་རྡོ་རྗེ་དབྱིངས་ཀྱི་དབང་ཕྱུག་མ་བཙལ་
དང་ཡང་དག་པར་བསྐུལ་ནས། ཨ་ནུ་རཱ་གའི་སྔགས་དོན་དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་རྡོ་རྗེའི་རང་བཞིན་གྱི་བདག་ཉིད་ངའོ་སྙམ་པའི་རྗེས་ཆགས་ཀྱི་ང་རྒྱལ་ལ་གནས་

པས༑ ཡབ་ཡུམ་གཉིས་ཀའི་ལུས་ཀྱི་དབུས་དྲང་པོར་རྩ་གསུམ་དང་འཁོར་ལོ་དྲུག་གསལ་བཏབ་ཅིང་སྦྱོར་བ་ཐ་མལ་དུ་མི་གོལ་བའི་ཕྱིར་ལྷར་འདུ་ཤེས་པ་དང་། ཡབ་ཀྱི་གསང་གནས་ཧཱུྃ་ལས་
རྡོ་རྗེ་ནོར་བུའི་རྩེ་མོར་ཨོཾ། ཡུམ་གྱི་མཁའ་གནས་ཨཱཿལས་པདྨ་འདབ་མ་བརྒྱད་པའི་ཟེའུ་འབྲུར་ཧྲཱིཿཡིག་གིས་མཚན་པ་ཡི་གེར་འདུ་ཤེས་པ་དང་། ཐབས་མཆོག་འདི་ལ་བརྟེན་ནས་བདེ་ཆེན་ལྷན་
ཅིག་སྐྱེས་པའི་ཡེ་ཤེས་མངོན་དུ་བྱའོ་སྙམ་པ་ཆོས་ཀྱི་འདུ་ཤེས་སུམ་ལྡན་གྱི་སྒོ་ནས་ཡུམ་གྱི་དབུ་མའི་མར་སྣར་ཟུག་པའི་རྩ་བྱ་རོག་གདོང་སྤྲད་དེ་སྙོམས་པར་ཞུགས་པ་ལས། རྗེས་སུ་ཆགས་
པའི་རླུང་གཡོས། དེས་གཏུམ་མོའི་མེ་སྦར་བས་སྤྱི་བོའི་ཧཾ་ཡིག་ཞུ། བདེ་ཆེན་བྱང་ཆུབ་སེམས་ཀྱི་རྡུལ་མགྲིན་པར་བབས་པ་དགའ་བ། སྙིང་གར་བབས་པ་མཆོག་དགའ། ལྟེ་བར་བབས་པ་
ཁྱད་པར་གྱི་དགའ་བ། གསང་གནས་སུ་བབས་པ་ལྷན་ཅིག་སྐྱེས་པའི་དགའ་བ་ཞེས་བྱ་ལ། དབང་བཞི་དང་སྦྱར་ན། སྔ་མ་གསུམ་རྟོག་བཅས་ཀྱི་དགའ་བས་བུམ་གསང་ཤེས་རབ་ཡེ་ཤེས་དང་།

༄༅། །ཕྱི་མ་རྟོག་མེད་ལྷན་ཅིག་སྐྱེས་པའི་དགའ་བས་དབང་བཞི་པ་ཆོས་ཀྱི་དབྱིངས་རང་བཞིན་བརྡལ་བ་ཆེན་པོའི་ཡེ་ཤེས་ཉམས་སུ་མྱོང་ལ། རང་བཞིན་བརྒྱད་ཅུའི་རྟོག་ཚོགས་
དབྱིངས་སུ་ནུབ།༼འདི་ནི་དགའ་བཞི་གནས་ཀྱི་སྒོ་ནས་ངོས་བཟུང་བ་ཞེས་བྱ་ཞིང་། རྫོགས་རིམ་ལ་གོམ་ཐོབ་བརྟས་བ་དག་ལ་རང་བཞིན་བརྒྱད་ཅུའི་རྟོག་བ་འག་གག་པའི་རིམ་པ་དང་བསྟུན་ནས་ངོས་འཛིན་བའང་ཡོད་དོ། །མཆན།༽དེའི་ཚེ་རླུང་འཕོ་བ་མེད་པའི་སྟོབས་
ཀྱིས་འཛག་མེད་དུ་བཅིངས་པ་སླར་ཡང་ཧཱུྃ་ཞེས་མྱོས་བྱེད་བླུད་ལ་ཐུར་སེལ་གྱི་སྦྱོར་བས་གྱེན་དུ་བཟློག་པའི་ཤུགས་ཀྱིས་དྲངས་པ་ལས། གསང་གནས་ནས་སྤྱི་བོའི་བར་གྱི་འཁོར་ལོ་སོ་སོར་
ཁྱབ་པས་དབང་བཞི་རིག་པའི་རྩལ་དབང་དང་བཅས་པ་ལུགས་ལྡོག་གི་ཚུལ་དུ་རྫོགས་པའི་ཚེ། རང་བཞིན་བརྒྱད་ཅུའི་རྟོག་ཚོགས་དབྱིངས་སུ་དག་ཅིང་སྣང་མཆེད་༼མཆེད་པ་ལ་བདེ་བ་ཤས་ཆེ་བས་ཆགས་པ།
ཉེར་ཐོབ་ལ་བདེ་སྟོང་ཆ་མཉམ་བས་ཆགས་པ་བར་མ། སྣང་བས་སྟོང་པ་ཤས་རྣམས་ཆགས་བྲལ་ཞེས་གོ་རིམས་ཞེས་པ་འཆད་ལ། ཐུན་མོང་གི་གསང་བ་དང་སྦྱར་ན། སྣང་བའི་ཆ་རང་བཞིན་བརྒྱད་ཅུའི་ཀུན་རྟོག་གཡོ་བྱེད་ཀྱི་རླུང་དང་བཅས་དག་བས་སྟོང་པ་མཆེད་བའི་ཚེ་སྣང་བ་གཡོ་བྱེད་ཀྱི་

རླུང་དང་བཅས་བས་སྟོང་པས་ན་ཤིན་ཏུ་སྟོང་པ། ཉེར་ཐོབ་ཀྱི་ཚེ་མཆེད་པ་རླུང་དང་བཅས་པས་སྟོང་པས་ན་སྟོང་བ་ཆེན་བོ། རགས་བའི་རླུང་སེམས་ཀྱི་བསླད་པ་ཐམས་ཅད་ཀྱིས་སྟོང་བ་འོད་གསལ་ཞེས་བྱ་སྟེ་བདེ་སྟོང་གི་ཡེ་ཤེས་དེ་སྙིང་གའི་རྩ་མདུད་གྲོལ་བ་ལས་བྱུང་བ་ནི་དབང་གསུམ་པའི་ངོ་
བོ་ཡིན་ལ།ཐབས་དེ་ལྟ་བུས་དེ་ཁོ་ན་ཉིད་ཀྱི་ཡེ་ཤེས་མཚོན་པར་བྱེད་དགོས་པས། གསུམ་པའི་ཉམས་མྱོང་དྲན་བྱས་ཏེ། ཞེས་དབང་བཞི་བའི་མཚོན་དོན་ལའང་བྱུང་བ་ཡིན་པ་ཤེས་དགོས་སོ། །མཆན།༽ ཐོབ་གསུམ་གྱིས་བསྡུས་པའི་སྣང་བ་གསུམ་དང་། དགའ་བ་
དང་པོ་གསུམ་རིམ་གྱིས་མྱོང་ནས། རང་བཞིན་ལྷན་ཅིག་སྐྱེས་པའི་ཡེ་ཤེས་བདེ་བ་ཆེན་པོའི་འོད་གསལ་ཆགས་འཛིན་གྱི་དྲི་མས་མ་གོས་པའི་སྤྲོས་བྲལ་ཆེན་པོར་བརྟན་པ་ནི་ཤེས་རབ་ཡེ་ཤེས་
ཀྱི་དབང་ཐོབ་པ་སྟེ་དེའི་ངང་ལ་མཉམ་པར་འཇོག་ཚུལ་ངོ་སྤྲད། དེ་ལྟ་བུའི་མྱུར་ལམ་ལ་རྒྱུ་འབྲས་ཀྱི་ལམ་ཇི་ལྟར་རྫོགས་ཚུལ་ནི། འོ་འགྲོ་བའི་ཁམས་ལ་མ་དག་པ་རིགས་དྲུག་གི་ས་བོན་སྦྱང་
གཞིར་གནས་པས། སྦྱོང་བྱེད་རྒྱལ་བ་དྲུག་དང་ཕ་རོལ་ཏུ་ཕྱིན་པ་དྲུག་གི་རང་བཞིན་འཁོར་ལོ་དྲུག་གི་རྟེན་འབྲེལ་དུ་ཤར་ཞིང་། དེར་ཐ་དད་པའི་ཡེ་ཤེས་ལྔ། བསམ་གྱིས་མི་ཁྱབ་པའི་ཡེ་

༄༅། །ཤེས་དང་དྲུག་གི་སྦྱངས་འབྲས་མངོན་དུ་འགྱུར་ཕྱིར། དེ་ཉིད་རྣམ་པ་བཅུ་དྲུག་གི་རང་བཞིན་ཐིག་ལེ་བཅུ་དྲུག་དང་དགའ་བ་བཅུ་དྲུག་ཏུ་ཤར་བ་དེ་རྡོ་རྗེའི་ལུས་ལ་གནས་པའི་
ཡུལ་ཉི་ཤུ་རྩ་བཞི་ལ་འཇུག་པའི་ཆ་དེ་སྲོག་རྩོལ་གྱི་ནུས་པས་མངོན་དུ་བཅིངས་པ་ལས། ཏིང་ངེ་འཛིན་གྱི་སྟོབས་ཀྱི་འཁོར་ལོ་གསུམ་ལས་གྱེས་པའི་རྩ་ཕྲན་བདུན་ཁྲི་ཉིས་སྟོང་རྣམས་སུ་རླུང་
ཟིན་པས་དྭངས་མ་ཟིན། དྭངས་མ་ཟིན་པས་བདེ་བ་ཟིན་ཏེ་རིམ་གྱིས་འཁོར་ལོ་རྣམས་སུ་འཕེལ་ཞིང་གདབས་ལམ་རྟགས་ཀྱི་ཡོན་ཏན་མངོན་དུ་གྱུར་པ་ནི་རྒྱུད་ལས། བྱེད་བཅིངས་ཉིན་མཚན་
རྣལ་འབྱོར་སོ་ནམ་བྱས༔ རྩ་ནི་ཡུར་བ་འདྲ་སྟེ་བྱང་བར་དགོས༔ བྱང་སེམས་ཆུ་འདྲ་ཁྲིད་སར་ཡོང་བ་དགོས༔ རླུང་ནི་ཁྲོན་སྐྱོགས་འདྲ་སྟེ་སྐྱོན་མེད་དགོས༔ དེ་ལྟར་རྩ་རླུང་འབྱོངས་ནས་
རྗེས་ཆགས་སུ༔ འདོད་ཆགས་ཆེན་པོ་བདེ་ཆེན་ནམ་མཁའ་གང་༔ ཁུ་བ་ཐུར་བབས་རྡོ་རྗེ་ནོར་བུར་བརྟེན༔ རྡུལ་ནི་གྱེན་སོང་གཙུག་ཏོར་འཁོར་ལོར་བརྟེན༔ དེ་ལྟར་ལོ་གསུམ་དག་ཏུ་འབད་

པ་ན༔ ཁུ་བ་རྡོ་རྗེ་ནོར་བུ་ཡར་འཕེལ་བས༔ གསང་གནས་རྩ་འདབ་རྣམས་ནི་ཕྱེད་གང་ཞིང་༔ ལས་རླུང་བརྒྱ་ཕྲག་བཅོ་བརྒྱད་གཅིག་འགགས་པས༔ དབང་བཅུ་ལ་སོགས་ཐོབ་པའི་སེམས་
དཔར་འགྱུར༔ ས་ནི་དང་པོ་རབ་ཏུ་དགའ་བ་རྫོགས༔ ཡོན་ཏན་བརྒྱ་ཕྲག་བཅུ་གཉིས་བཅུ་གཉིས་ཐོབ༔ ཐུར་དུ་རྡུལ་འཕེལ་གཙུག་ཏོར་དཔྲལ་བ་ཡི༔ རྩ་འདབ་ཕྱེད་གང་ཟླ་བ་ཧཾ་ཡིག་ཞུ༔ བདུད་
རྩི་ཐིག་ལེའི་རྒྱུན་ཆར་ཕྱིར་ལ་བབ༔ དེ་བཞིན་ཁུ་བ་གསང་གནས་རྩ་འདབ་ཀྱི༔ ཕྱེད་པོ་ལྷག་མ་མ་ལུས་གང་བ་ཡི༔ ལས་རླུང་བརྒྱ་ཕྲག་བཅོ་བརྒྱད་གཉིས་འགགས་པས༔ ས་ནི་གཉིས་པ་
དྲི་མ་མེད་པ་རྫོགས༔ ཡོན་ཏན་དེ་ཉིད་ནམ་མཁའ་གང་བ་ཐོས༔ རྡུལ་གྱི་དཔྲལ་བའི་རྩ་འདབ་ཕྱེད་འཕྲོ་གང༔ དེ་ནས་ཁུ་བ་ལྟེ་བར་ཡར་སླེབ་ཅིང༔ རྡུལ་གྱི་མགྲིན་པར་ཕྱིར་སླེབ་རྩ་འདབ་གང༔
ལས་རླུང་རྒྱ་ཕྲག་བཅོ་བརྒྱད་གཉིས་འགགས་པས༔ ས་ནི་གསུམ་པ་འོད་རབ་འགྱེད་པ་དང༔ བཞི་པ་འོད་འཕྲོ་གཉིས་པོ་རྫོགས་པ་ཡིན༔ ཁུ་རྡུལ་གཉིས་ཀ་སྙིང་གར་སླེབས་ནས་ནི༔ སྙིང་གའི་

༄༅། །རྩ་འདབ་ཐམས་ཅད་གང་བ་ཡིན༔ ལས་རླུང་བརྒྱ་ཕྲག་བཅོ་བརྒྱད་གཉིས་འགགས་པས༔ ས་ནི་ལྔ་པ་སྦྱང་བར་དཀའ་བ་དང་༔ དྲུག་པ་མངོན་དུ་གྱུར་པ་གཉིས་པོ་རྫོགས༔ ཁུ་
བ་ཡར་སོང་མགྲིན་པའི་འཁོར་ལོར་སླེབ༔ རྡུལ་ནི་ལྟེ་བའི་འཁོར་ལོར་ཕྱིར་སླེབས་ནས༔ ལས་རླུང་དུས་སྦྱོར་གཉིས་པོ་རབ་འགགས་པས༔ ས་ནི་བདུན་པ་རིང་དུ་སོང་བ་དང༔ བརྒྱད་པ་མི་
གཡོ་བ་གཉིས་རྫོགས་པ་ཡིན༔ ཁུ་བ་ཡར་སོང་དཔྲལ་བའི་འཁོར་ལོར་སླེབ༔ རྡུལ་ནི་གསང་བའི་འཁོར་ལོར་ཕྱིར་སླེབས་ནས༔ ལས་རླུང་དུས་སྦྱོར་གཉིས་པོ་རབ་རྫོགས་པས༔ ས་ནི་
དགུ་པ་ལེགས་པའི་བློ་གྲོས་དང་༔ བཅུ་པ་ཆོས་ཀྱི་སྤྲིན་གཉིས་རྫོགས་པ་ཡིན༔ དེ་ནས་ཁུ་བ་གཙུག་གཏོར་ཡར་སླེབ་ཅིང་༔ རྡུལ་གྱི་རྡོ་རྗེ་ནོར་བུ་ཕྱིར་སླེབས་ནས༔ ལས་རླུང་དུས་སྦྱོར་གཉིས་
པོ་རབ་འགགས་པས༔ ས་ནི་བཅུ་གཅིག་ཀུན་ཏུ་འོད་དང་ནི༔ བཅུ་གསུམ་རྡོ་རྗེ་འཛིན་པ་རྫོགས་པ་ཡིན༔ ཞེས་མ་རིག་པའི་རྩ་བ་འཛག་བདེའི་ངོ་བོ་རྣམ་ཤེས་བཞོན་པ་ལས་རླུང་འབྲས་བུ་

འཁོར་བ་བཞིས་བསྐྱེད་པའི་རྟེན་འབྲེལ་ཡན་ལག་བཅུ་གཉིས་འགགས་ནས། ནོར་བུ་རིན་པོ་ཆེའི་གཙུག་ཏོར་ཅན་ས་བཅུ་གསུམ་པ་རྫོགས་པའི་སངས་རྒྱས་དཔལ་ཀུན་ཏུ་བཟང་པོར་འགྱུར་བ་
ཡིན་ནོ། །ཞེས་སྤྲོ་བ་བསྐྱེད་ལ་མཐར། ལྷ་མོ་རྡོ་རྗེའི་ལམ་དུ་ཞུགས༔ སྙིང་ག་བརྒྱུད་དེ་སྤྱི་བོར་ཐིམ༔ མས་བརྟན་དགའ་བཞིའི་མཐར་བསྐྱལ་ལོ༔ ཤེར་དབང་ཐོབ་ནས་ཡིད་སྒྲིབ་དག༔ དབང་
གི་ལས་འགྲུབ་ཚོགས་ཆེན་ནོན༔ དགའ་བཞིའི་ཡེ་ཤེས་མངོན་དུ་གྱུར༔ དངོས་སམ་ཡིད་ཀྱིས་བརྟེན་ཞིང༔ སྣ་ཚོགས་གཟུགས་ཅན་ཡིད་ལ་སྒོམ༔ དེ་ལྟར་མེ་ལོང་སིནྡྷུ་ར་ལ་བརྟེན་པའམ་
རིག་མ་ལས་རྙེད་པའི་ཤེར་དབང་གིས༔ ཁྱད་པར་གྱི་དགའ་བ་དང༔ ལྷན་ཡེ་ཤེས་ཀྱིས༔ རགས་པ་ཚོགས་བདུན་གྱི་བག་ཆགས་དང༔ ཕྲ་བ་ཡིད་ཀྱི་དྲི་མ་སྦྱངས༔ དེ་ཉིད་རྣམ་པ་བཅུ་དྲུག་
ལ་བརྟེན་ནས་དོན་གྱི་འོད་གསལ་ལ་གོམས་པས་འབྲས་བུ་ཆོས་ཀྱི་སྐུ་མངོན་དུ་བྱེད་པ་བསྐལ་པ་ཅན་དུ་བྱས་སོ༔ ཞེས་རྟོག་པ་བསྐྱེད། སྐབས་འདིར་དབང་རྣམ་པ་གཉིས་པོ་འདི་ཚངས་སྤྱོད་

༄༅། །རྟེན་ལྡན་པ་སྒྲ་ཇི་བཞིན་པར་མི་རུང་བར་བཤད་ནས་འགོག་པ་དང་ཡེ་ཤེས་ཀྱི་ལམ་ནས་ངེས་པར་དྲངས་ཏེ་འགལ་བ་མེད་པར་སྒྲུབ་པ་སོགས་ཇི་སྙེད་ཅིག་འཆད་སྣང་སྟེ། གཉིས་
ཀ་དགོངས་གཞི་དང་དགོས་པ་ཁྱད་པར་ཅན་དང་འབྲེལ་བས་འདིར་དབུ་མར་བཞག་ནས་གླེང་བྱའི་ངོ་བོ་ནི། དོན་ལ་རྣམ་གྲོལ་དོན་གཉེར་གྱི་བསམ་པས་ལམ་འདི་ལ་ཞུགས་ཕྱིན་ཆད་རྟེན་ཁྱིམ་
པ་ཡིན་ཡང་ཐབས་ཀྱིས་མ་ཟིན་པའི་ཉོན་མོངས་པ་རང་གར་སྤྱད་པས་གྲོལ་བ་མི་འགྲུབ་གྱི་སྟེང་དུ། འོག་མའི་སྡོམ་པ་གོང་མར་འདུ་བ་མ་ཟད་དབང་གི་སྔོན་འགྲོར་དོན་གྱི་སྡོམ་པ་སུམ་ལྡན་དུ་
བསྒྲུབས་པས་དེ་དག་གི་རང་བཞིན་ཡེ་ཉམས་སུ་འགྱུར་ལ། གལ་ཏེ་འཁོར་འདས་ལམ་གསུམ་གྱི་ཆོས་ཐམས་ཅད་མཐའ་གྲོལ་མཉམ་པ་ཉིད་དུ་ཤེས་པའི་ལྟ་བས་ཆོད་ལ། འདུ་ཤེས་གསུམ་ལྡན་གྱི་
སྒོམ་པའི་ཡིན་ཚུལ་གནད་ཐོག་ཏུ་ཕེབས་ཤིང་། ཐབས་མཆོག་རྨད་དུ་བྱུང་བའི་སྤྱོད་པ་ལམ་དུ་ལོང་བ་དག་ལ་ནི་ཕྱི་རོལ་རྟགས་ཀྱི་རྟེན་ཙམ་ལ་ལྟོས་ནས་ཟབ་ལམ་གྱི་སྣོད་དུ་མི་རུང་བའི་ཤེས་བྱེད་

གཞག་ཏུ་མེད་དེ། ཅིའི་ཕྱིར་ཉན་ཐོས་ཐེག་པ་ནས་གསང་བ་བླ་ན་མེད་པའི་བར་གྱི་ཆོས་ཐམས་ཅད་ཉོན་མོངས་པའི་རྩ་བ་དྲུངས་ནས་འབྱིན་པའི་ཐབས་ལས་དོན་གཞན་འགའ་ཡང་མེད་པའི་ཕྱིར་
རོ༑ ༑དེས་ན་འོག་མ་ནས་འགགས་པ་ལྟར་སྣང་བ་གོང་མ་ནས་ལམ་དུ་ལྷོངས་པས་ཐབས་ཀྱི་མཐར་ཕྱིན་པའི་ཚངས་སྤྱོད་ཀྱི་རྒྱལ་པོ་ཡིན་ཏེ། སྒྱུ་འཕྲུལ་རྩ་རྒྱུད་ལས། མ་ཆགས་པ་ལ་ཆགས་པ་
དང་༑ ༑ཆགས་པ་ཉིད་ན་ཆགས་པ་མེད། །དེ་ན་ཚངས་སྤྱོད་རྒྱལ་པོ་སྟེ། །ཤིན་ཏུ་ཆགས་པ་ཆེན་པོ་ཡིན། །ཞེས་བཤད་པའི་ཕྱིར་རོ། །ཚུལ་དེས་སྡོམ་པ་གསུམ་གྱི་ངོ་བོ་ཆུང་མ་མེད་པ་ཙམ་
ལ་རྫོགས་པར་ཡང་མི་འཛིན་ལ་ལྟ་བ་ལ་བཟློས་པའི་གྲུབ་ཐོབ་ཀྱི་རྗེས་སུ་ལད་མོ་བྱེད་པའི་རྩིང་པོའང་མི་བྱ་བར་དོན་གྱི་ས་མཚམས་ཤེས་བཞག་གཅེས་སོ། །དབང་བཞི་པ་ནི། ཤེར་དབང་གི་
གཏང་རག་དང་ཚིག་དབང་རིན་པོ་ཆེ་ཞུ་བའི་ཡོན་དུ་ཞེས་མཚམས་སྦྱར་ནས་མཎྜལ་འབུལ་དུ་འཇུག གསོལ་གདབ་ནི། ཧཱུྃ༔ བདེ་གཤེགས་བླ་མ་ངོ་བོ་ཉིད༔ བཞི་པའི་དབང་མཆོག་བདག་ལ་སྩོལ༔

༄༅། །ཞེས་གསོལ་བ་བཏབ་པ་ལ་འདི་སྐད་དུ་གསང་རྫོགས་ཀྱི་རྒྱུད་ལས། དེ་ནས་རིགས་པའི་དབང་བསྐུར་ནི༔ ལག་ཏུ་རྡོ་རྗེ་དྲིལ་བུ་གཏད༔ མེ་ལོང་ཤེལ་བཅས་བརྡ་རུ་ཕྱར༔ ཚིག་
གིས་མཚོན་པའི་དོན་ངོ་སྤྲད༔ ཅེས་པས་དེ་བཞིན་དུ་བགྱིས་ཏེ་ངོ་སྤྲད་པ་ནི༔ འོ་རིགས་ཀྱི་བུ་དབང་བཞི་པའི་ངོ་བོ་ནི་རང་གི་སེམས་ཉིད་ངོས་བཟུང་དང་བྲལ་བ་ཉིད་ཐབས་ལ་བརྟེན་པའི་ཤེས་
རབ་ཀྱིས་ངོ་སྤྲད་ནས་བསྐུར་བ་སྟེ། དེའང་འདིར་བསྐུར་མ་ཐག་པའི་དབང་གསུམ་པའི་ཡེ་ཤེས་དགའ་བྲལ་ལྷན་ཅིག་སྐྱེས་པའི་དཔེས་ཆོས་ཀྱི་དབྱིངས་སྤང་བླང་ལས་འདས་པའི་བརྡལ་བ་ཆེན་པོའི་
ཡེ་ཤེས་ཀྱི་ཉམས་མྱོང་དྲན་པར་ཏེ། བརྡའི་ངོ་སྤྲོད་སྟོང་ལ་གོ་འབྱེད་པ་ནམ་མཁའི་དབྱིངས་མཐའ་དབུས་མེད་པ་དང་། དེའི་རང་བཞིན་གང་དུའང་མི་འགྱུར་བས་རྡོ་རྗེ་ནང་གསལ་ཐིམ་ལ་མ་
ཞུགས་པས་སེམས་དཔའ། ཡེ་ཤེས་གསལ་འགྲིབ་མེད་པའི་མེ་ལོང་སྟེ། རང་བྱུང་རྡོ་རྗེ་སེམས་དཔའི་མེ་ལོང་ངམ་མན་ཤེལ་ཟུར་བརྒྱད་པ། འཁོར་འདས་ཐམས་ཅད་ཀྱི་གཟུགས་བརྙན་འཆར་

གཞིར་གྱུར་པ་ལ་རྟག་པས་མ་གོས་པ་མེ་ལོང་། སྣང་བ་དང་སྟོང་པ་གཉིས་མེད་ཟུང་དུ་འཇུག་པའི་རྡོར་དྲིལ་རྣམས་ཀྱི་མཚོན་པ་བརྡའི་ངོ་སྤྲོད་དུ་ཤེས་པའི་ངང་ལ་དུས་གསུམ་གྱི་རྟོག་པ་གང་ལའང་
མ་ཆགས་མ་ཞེན་པར་ལུས་རྣམ་སྣང་གི་ཆོས་བདུན་དང་ལྡན་པའི་ངང་ནས་མིག་བར་སྣང་ལ་རྟེན་མེད་དུ་ཞོག་ལ་རང་བྱུང་ལྷན་ཅིག་སྐྱེས་པའི་ཡེ་ཤེས་ལ་ལྟོས་ཤིག གསུམ་པའི་ཉམས་མྱོང་དྲན་
བྱས་ཏེ༔ མཁའ་དབྱིངས་༼རྡོ་རྗེ་ཞེས་པ་རྡོ་རྗེ་སེམས་དཔའི་མེ་ལོང་སྟེ་རང་བྱུང་གི་ཤེལ་རྡོ་ཟུར་བརྒྱད་པའོ། །མཆན།༽ རྡོ་རྗེ་མེ་ལོང་དང༔ རྡོ་རྗེ་དྲིལ་བུ་དྲན་པར་གྱིས༔ ཧཱུྃ༔ བདེ་ལ་སེམས་བཟུང་སྟོང་ཉིད་ངང༔ སྲིད་པ་ངོ་
བོ་ཉིད་དག་པ༔ སྣང་སྟོང་ཟུང་འཇུག་མཐའ་ལས་འདས༔ རང་བཞིན་དག་པའི་དོན་བསྒོམ་བྱ༔ ཞེས་ངོ་སྤྲད་ལ་བྱིན་རླབས་འཕོ་བའི་སླད་དུ་ཤེལ་རྡོ་དང་བླ་མའི་སྐུ་འབག་སྤྱི་བོར་བཞག ཨ་ཏི་ཧོ་
བྷེཪྻ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿ སིདྡྷི་ཕ་ལ་ཧཱུྃ་ཨཱཿ ཀཱ་ཡ་ཝཱཀྐ་ཙིཏྟ་ཛྷཱ་ན་ཨ་བྷི་ཥིཉྩ་ཨོཾ་ཨཱཿཧཱུྃ་ཧྲཱིཿ ཞེས་བརྗོད། སྨིན་སློབ་ལ་གཟིགས་ཚེ་དེ་ལྟར་བདེ་བས་ཐོབ་བྱས་པའི་

༄༅། །གསུམ་པའི་ཉམས་མྱོང་༼འདིར་དབང་གསུམ་བའི་ལྷན་སྐྱེས་དེས་ནི་རྒྱལ་བའི་ཡེ་ཤེས་རང་བཞིན་རྫོགས་པ་ཆེན་པོའི་དགོངས་པའི་མཐིལ་ལོངས་པར་མི་བཞེད་པར་གསུམ་པའི་འདྲ་ཆོས་དཔེ་དོན་དང་བཅས་བས་བརྡ་སྤྲད་དེ་བཞི་བའི་ཡེ་ཤེས་དག་བྱ་མཐའ་དག་
ལས་གྲོལ་བའི་མི་སློབ་པའི་ཟུང་འཇུག་གི་ངོ་བོར་བསྐུར་ཚུལ་འདི་ནི་རྒྱུད་སྡེ་ཆེན་པོའི་གཞུང་ལུགས་རྟོགས་པར་དཀའ་བའི་གནས་ཡིན་ནོ། །༽དེའི་གནས་ལུགས་ཀྱི་ངོ་བོ་ཇི་ལྟར་བཟང་ཡང་རིག་སེམས་ཤན་མ་བྱེད་པའི་འདྲ་ཆོས་མྱོང་ཞེན་དང་
ཤེས་བྱའི་སྒྲིབ་པས་རང་བཞིན་རྣམ་དག་པའི་དོན་ལ་བསྒྲིབས་པ་ཞིག་འཆར་ཉེན། དེའི་གཉེན་པོར་སློམ་མ་རྣམས་རྟོག་མེད་དུ་གནས་པའི་ངང་དེ་ཁར་ཕཊ་དྲག་པོ་ཞིག་བརྗོད་པས། སྔོན་གྱི་གནས་
ལུགས་ཐོམ་མེ། བུན་ནེ་ཡོར་རེ་བའི་ཉམས་བརྗོད་མི་ཤེས་པ་དེ་རང་སར་ཞིག དྲན་འཛིན་གྱི་གཉེན་པོ་ཁུངས་སྟོར། བྱུང་ཚོར་གྱི་སྤྲོས་པ་ཉེ་བར་ཞི་བའི་ཆོས་ཉིད་རྒྱུ་ཡན་སྤྲོས་བྲལ་གྱི་རིག་
པ་བསལ་དུ་མེད་པའི་གུ་ཡངས་ཆེན་པོ་ཞིག་མི་འཆར་བའི་དབང་མེད་པ་དེ་ཉིད་སེམས་ལས་འདས་པའི་རིག་པ་ཡིན་པར་རང་ངོ་སྤྲོད་པར་བྱ་བ་ནི་ལྟ་བ་སྤྱི་འབྱམས་ཀྱི་དབང་ཡང་ཡིན་ལ། དེ་ཅིའི་

ཕྱིར་སྙམ་ན་སེམས་རྟོག་མེད་དང་རིག་པ་རྟོག་མེད་གཉིས་མི་རྟོག་པ་ཙམ་དུ་འདྲ་བར་སྣང་ཡང་། རིག་པ་ཟང་ཐལ་སྤྲོས་པ་དང་བྲལ་བར་འཆར་ལ། སེམས་ལྷན་ནེར་གནས་ཤིང་འཁྱིལ་བའི་
ཁྱད་ཡོད་དོ། །དེ་བཞིན་དུ་རིག་པ་གཏིང་གསལ་ཡུལ་ལ་མ་ཤར་བ་དང་། སེམས་རང་གནས་ལྷན་ནེར་གནས་པ་གཉིས་འདྲ་བར་སྣང་ཡང་། རིག་པ་ལ་བྱིང་རྒོད་ཀྱི་མི་བརྫི་བར་ཤིན་ཏུ་དྭངས་
ལ་ཡུལ་མེད། སེམས་ཡུལ་ཅན་འཛིན་པས་བཅིངས་བའི་ཁྱད་ཡོད་པས་ཕྱི་མཐའི་རྫོགས་ཆེན་པ་རྣམས་ཀྱི་གནད་འདི་ཤེས་དགོས་པ་ཡོད་དོ། །དེ་ནས་རྟོག་པ་བསྐྱེད་པ་ནི། བཞི་པའི་དབང་
ཐོབ་དབབ་རླབས་དང༔ དྲག་པོའི་ལས་འགྲུབ་བླ་མའི་ས༔ ནོན་ཞིང་སྒོ་གསུམ་དམ་ཚིག་འཛིན༔ ངོ་བོ་ཉིད་སྐུ་ཧེ་རུ་ཀ༔ མ་བཅོས་རྫོགས་པ་ཆེན་པོར་འགྲུབ༔ དེ་ལྟར་བརྡའི་དབང་བཞི་
བསྐུར་བས། ལམ་ཟུང་འཇུག་ལ་བརྟེན་ནས་ཤིན་ཏུ་ཕྲ་བའི་ལུས་ངག་ཡིད་གསུམ་སྐྱེད་བྱེད་ཀྱི་རྩ་ཐིག་རླུང་ཕྲ་བ་དྲི་བཅས་སྦྱངས། ཀུན་གཞི་ཤེས་བྱའི་དྲི་མ་དང་བཅས་པ་སྦྱངས། སངས་རྒྱས་

༄༅། །ཐམས་ཅད་ཀྱི་སྐུ་གསུང་ཐུགས་དང་། བདག་ལུས་རྡུལ་དང་བྲལ་བའི་དྭངས་མ་སུམ་ལྡན་གཅིག་ཏུ་འདྲེས། ཡི་གེ་འཁོར་ལོ་ཚོགས་ཆེན་གྱི་ས་ནོན། འབྲས་བུ་ངོ་བོ་ཉིད་སྐུ་མངོན་
དུ་བྱས་པའོ། །ཞེས་བརྗོད་དེ་ལྟར་དབང་བཞི་ཡོངས་སུ་རྫོགས་པའི་མཐའ་བརྟེན་དྲག་པོ་སྒྲོལ་དབང་ནི་གཞུང་ལས། མཐའ་བརྟེན་ལྕགས་ཀྱི་ཕུར་པ་ལ༔ བརྟེན་ནས་དྲག་སྔགས་སོ་ལྔ་བཟླས༔
ཞེས་པ་ཙམ་ལས་གབ་སྟེ་གསལ་བར་མ་བྱུང་། གསང་རྫོགས་རྩ་རྒྱུད་ལས། དེ་རྗེས་སྣང་སྲིད་དྲེགས་པ་ཡིས༔ སྲོག་དབང་མཐུ་རྩལ་དབང་བསྐུར་བ༔ སློབ་བུ་མཐུ་སྟོབས་བདག་པོར་བསྐྱེད༔ 
སྒྲུབ་ཕུར་བསྡུས་ལ་ལག་ཏུ་གཏད༔ ཅེས་པ་ལྟར་ན་དྲེགས་པའི་སྲོག་དབང་ངམ། སྒྲོལ་དབང་གང་ཡིན་ཐེ་ཚོམ་གྱི་གཞིར་སྣང་ཡང་། ཆོས་རྗེ་ཀུན་བཟང་བའི་ཟིན་ཐོར་བསྒྲལ་དབང་ལྟར་བཤད་
པ་རྗེ་བླ་མ་གཏེར་ཆེན་འགྲོ་འདུལ་གླིང་པའི་དངོས་སློབ་ཏུ་འདུས་པས་རང་སོར་བཞག་སྟེ་ཕྱི་མ་ལྟར་བྱ་བ་ལ། ཉ་བོར་རཀྟ་བྲན། དྲག་པོ་མངོན་སྤྱོད་ཀྱི་ལས་ལ་བསྔགས་པའི་ཐུན་མོང་མ་ཡིན་

པའི་ཚད་མེད་བཞིའི་བརྟུལ་ཞུགས་བསྐྱེད་དེ། ཨེ་ལས་གནམ་ལྕགས་འབར་བའི་ཁང་སྒྲོམ་ནང༔ ཞེས་སོགས་ཀྱིས་བཙོན་དམིགས་བསྐྱེད། ན་མོ༔ རྩ་བརྒྱུད་བླ་མ་སྒྲུབ་སྡེ་བརྒྱད་ཀྱི་ལྷ༔ སོགས་
ཀྱི་འགུགས་འདྲེན་དྲག་པོ་ལན་གསུམ་གྱི་མཐར། ལས་ཕུར་ཐོགས་ཏེ། ཧཱུྃ༔ བདེ་གཤེགས་ཡོངས་རྫོགས་འདུས་པའི་སྐུ༔ ཕུར་པ་སྒྲིལ་ཞིང་འདེབས་པར་བྱེད༔ ཡུལ་གསུམ་གསལ་བ་དང་
བཅས་པས༔ དགྲ་གསུམ་སྐུ་གསུམ་ཀློང་དུ་སོད༔ བདུད་བཞི་སྐྱེ་མེད་ངང་དུ་བསྒྲལ༔ ཕྲང་གསུམ་དཔལ་ཆེན་རང་ངོར་བསྐུར༔ དེ་ལྟར་རང་གི་དབང་བསྐུར་བའི༔ བླ་མ་དཔལ་ཆེན་ཡོངས་རྫོགས་ལྷ༔
ཨོཾ་བཛྲ་ཀཱི་ལི་ཀཱི་ལི་ལ་སརྦ་བི་ག་ནན་བཾ་ཧཱུྃ་ཕཊ༔ ཅེས་དང་དྲག་སྔགས་སོ་ལྔ་པ་བཟླ་བཞིན་པར་ཕུར་བུ་སྐྱེད་ལ་བསྐོར་ཞིང་སྒྲིལ་སྟབས་དང་བཅས་སློབ་མ་ལ་གཏད་ཅིང་སྤྲོ་ན་ཚེ་ལུང་ཁྲུས་གསུམ་
གྱི་དག་སྦྱོར་བཤད། རིགས་ཀྱི་བུ་མཉམ་གཞག་ཆོས་སྐུའི་ངང་དུ་རྟོགས་པས་བདག་སྔོན་དུ་བསྒྲལ་ནས། རྗེས་ཐོབ་སྙིང་རྗེའི་རྩལ་གྱི་ཐུགས་རྗེས་གཞན་སྒྲོལ་བ་རྡོ་རྗེ་ཐེག་པའི་སྒྲོལ་བའི་དགོངས་

༄༅། །པ་ཡིན་ལ། དེའང་མི་འབྱམས་པའི་ཕྱིར་དུ་ཕྱི་ཡུལ་སྣང་བ་རཱུ་ཏྲར་གསལ་བ། མི་རྡུགས་པའི་ཕྱིར་དུ་ནང་ཡུལ་ཕུར་པ་བདེ་གཤེགས་འདུས་པའི་ངོ་བོར་གསལ་བ། མི་ལྡོག་པའི་
ཕྱིར་དུ་གསང་ཡུལ་རྣམ་རྟོག་ལྷའི་ཕྱག་རྒྱུར་གསལ་བ་སྟེ་ཐུན་མོང་མ་ཡིན་པའི་ཡུལ་གསུམ་གསལ་བའི་ངང་ལས། ཕྱི་དགྲ་གཟུང་འཛིན་ཀྱི་དགྲ་བོ་ཚད་མེད་སྙིང་རྗེའི་ཕུར་པས་སྤྲུལ་སྐུའི་དབྱིངས་
སུ་གསད། ནང་དགྲ་དུག་གསུམ་གྱི་ངོ་བོ་བྱང་ཆུབ་སེམས་ཀྱི་ཕུར་པས་ལོངས་སྐུའི་དབྱིངས་སུ་གསད། གསང་དགྲ་བདག་འཛིན་གྱི་རྣམ་རྟོག་རིག་པ་ཡེ་ཤེས་ཀྱི་ཕུར་པས་ཆོས་སྐུའི་དབྱིངས་
སུ་གསད། དེའི་ཚེ་ཕུང་པོ་དུར་ཁྲོད་དུ་བསྒྲལ་བས་ལྔ་ཕུང་དབྱིངས་སུ་ཞིག་སྟེ་རེག་བྱ་ཕུང་པོའི་བདུད་ཆོམས། ཡུམ་གྱི་མཁའ་ལ་བསྒྲལ་བས་ཆགས་རྟོག་ཡེ་ཤེས་སུ་དག་སྟེ་ཉོན་མོངས་པའི་
བདུད་ཆོམས། རྡོར་སེམས་མཚན་རྫོགས་ཀྱི་ས་ལ་བསྒྲལ་བས་སྣང་ཆ་ལྷ་སྐུར་གྲོལ་ཏེ་ལྷའི་བུའི་བདུད་ཆོམས། རྣམ་ཤེས་འོག་མིན་དུ་བསྒྲལ་བས་སྐྱེ་ཤིའི་ཁུངས་སྟོར་ཏེ་འཆི་བདག་བདུད་

ཆོམས། ལྟ་བ་ལ་ཕྱོགས་རིས་མེད་པས་ཐེ་ཚོམ་གྱི་ཕྲང་ལས་གྲོལ་བ། སྒོམ་པ་བསལ་གཞག་མེད་པས་བྱིངས་རྒོད་ཀྱི་འཕྲང་ལས་གྲོལ་བ། སྤྱོད་པ་ལ་གཟའ་གཏད་མེད་པས་ཚུལ་འཆོས་ཀྱི་
འཕྲང་ལས་གྲོལ་བ་སྟེ། ཡུལ་གསུམ་གསལ་བ། དགྲ་གསུམ་གསད་པ། བདུད་བཞི་སྒྲོལ་བ། ཕྲང་གསུམ་བསལ་བ་དེ་ལྟ་བུའི་གཤིས་ལུགས་མངོན་དུ་གྱུར་པ་དེ་བསྒྲལ་དབང་གི་ངོ་བོ་ཡིན་
པས་ཤེས་པར་བྱོས་ཤིག ཅེས་རྟོག་པ་བསྐྱེད་ལ་ཉ་བོ་ལ་ཕུར་པ་བརྡེག་ཏུ་བཅུག་པའི་མཐར། སློབ་དཔོན་གྱི་ཕུར་པའི་ལས་སྦྱོར་དང་བཅས་ཚེ་ཁྲུས་གནས་གསུམ་གྱི་དགོངས་པས་ཚར་བཅད་
ནས་སློབ་བུས་ལིང་རོ་དཀྱིལ་འཁོར་ལ་བསྟབ་ཅིང་། ཧཱུྃ༔ དགྲ་བགེགས་གདུག་པ་བསྒྲལ་བའི་ཤ་ཁྲག་རུས༔ སོགས་བརྗོད། དེ་ལྟ་བུའི་བསྒྲལ་དབང་ལ་ཁྱད་པར་གྱི་ལག་ལེན་དང་མན་
ངག་གི་དག་སྦྱོར་ཚུལ་བཞིན་དུ་སྦྱོར་ཤེས་པ་སྔོན་ཆད་མ་བྱུང་བས་དྲི་མེད་དགོངས་པའི་རྩལ་གྱིས་ཤིན་ཏུ་གསལ་བར་བགྱིས་པ་ཡིན་ལ། དེ་དག་གི་བརྗོད་དོན་ཇི་བཞིན་མ་ལྷོངས་ན་མཁྱེན་

༄༅། །བརྩེའི་མེ་ལོང་གི་ཆགས་ཐ་མའི་གདབ་ལས་སྐོར་ལ་དཔྱད་པར་བྱ་བ་ཁོ་ནའོ། །དྲུག་པ་རྡོ་རྗེ་རྒྱལ་པོ་བཀའ་རབ་འབྱམས་ཀྱི་དབང་ནི། གསང་བ་ཡོངས་རྫོགས་ཀྱི་རྒྱུད་ལས།
དེ་རྗེས་སློབ་བུ་ཁྲི་ལ་གཞག །རབ་འབྱམས་བཀའ་ཡི་དབང་བསྐུར་ཏེ། །རྡོ་རྗེ་སློབ་དཔོན་ནུས་པའི་དབང་། །སློབ་དཔོན་བཀའ་རྟགས་རྫས་གཏད་ཅིང་། །ངག་གི་རྗེས་གནང་ལེགས་
པར་སྦྱིན། །ཞེས་པ་ལྟར་ལས། བསྐུར་བའི་ཡུལ་རྒྱལ་ཚབ་ཏུ་འོས་པའི་སློབ་མ་ལ་རྒྱལ་བུ་རྒྱལ་སར་དབང་བསྐུར་བ་ལྟ་བུའི་དབང་བསྐུར་བ་ཡིན་ལ། དེའི་ཕྱིར་གཙོ་བོའི་མདུན་གྱི་དཀྱིལ་
འཁོར་གྱི་ཐད་དྲང་པོར་སེང་གེའི་ཁྲི་ལ་སློབ་མ་གནས་པའི་སྟེང་ནས་གདུགས་ཕུབ། རྐང་འོག་ཏུ་འཁོར་ལོ་དགོད། དུང་དཀར་དང་། ཕྱག་ཤིང། པོ་ཏི་ལ་སོགས་ཏེ་བརྡའི་རྟེན་འབྲེལ་གྱི་
རྫས་ཀྱང་འདུ་བྱ་ཞིང་། ཚོགས་ཀྱི་འཁོར་ལོ་སོགས་ཞལ་བསྲོའི་ཚུལ་གྱི་མཆོད་པས་མཐའ་བསྐོར། དེ་ནས་སློབ་བུས་གསོལ་བ་གདབ་པ་ནི། ཧཱུྃ༔ དུས་གསུམ་རྒྱལ་བ་མ་ལུས་དགོངས་

མཛོད་དང་༔ བླ་མེད་གསང་སྔགས་བཀའ་གསང་ཟབ་མོའི་ཆོས༔ དབང་དང་ཆོས་བཀའ་གང་ཟབ་བགྱིས་པ་རྣམས༔ སྤྲོས་མེད་དོན་གྱི་སྙིང་པོ་ཐོབ་བྱའི་ཕྱིར༔ སྲོག་གི་ཕྱིར་ཡང་མི་གཏང་
བསྒྲུབ་པར་བྱ༔ བདག་ཅག་མཆེད་ལྕམ་མ་ལུས་ཐམས་ཅད་ལ༔ རྡོ་རྗེ་སློབ་དཔོན་བྱིན་གྱིས་བརླབ་ཏུ་གསོལ༔ སྙིངས་མ་ལྔ་བདོའི་དུས་ཀྱི་བསྟན་པའི་མཐར༔ རྒྱལ་བ་རྣམས་ཀྱི་མཛད་པ་
བདག་གིས་བསྒྲུབ༔ དམ་ཚིག་གཅིག་ཏུ་འབྲེལ་བའི་ཕྲེང་བ་ལ༔ མཆེད་ལྕམ་ཟུང་དུ་འདུས་པའི་ལུ་གུ་རྒྱུད༔ བླ་མེད་སངས་རྒྱས་མ་ཐོབ་འདི་ཡི་བར༔ ལུས་དང་སྲོག་གི་ཕྱིར་ཡང་མི་བཏང་ངོ་།
ཞེས་གསོལ་བ་བཏབ་སྟེ་གནས་པ་ལ་དམ་ཚིག་གསུམ་སྦྱིན་པར་བྱ་སྟེ། གང་ཞེ་ན། གཙོ་བོ་ཡབ་ཡུམ་གྱི་ངོ་བོ་ཅན་གྱི་རྡོར་དྲིལ་སློབ་མའི་ལག་ཏུ་སྦྱིན་ཏེ། རྡོ་རྗེ་ཐུགས་ཀྱི་དམ་ཚིག་གསོར་བ་དང་།
དྲིལ་བུ་གསུང་གི་དམ་ཚིག་འཁྲོལ་བ་དང་། གཉིས་ཀ་ཐབས་ཤེས་ཀྱི་ཚུལ་དུ་བསྣོལ་ནས་འཁྱུད་རྒྱ་བྱེད་དུ་འཇུག་པ་ཕྱག་རྒྱ་སྐུའི་དམ་ཚིག་གི་ཚུལ་དུ་ངོ་སྤྲད། དེ་ནས་སློབ་དཔོན་གྱིས། རིགས་

༄༅། །ཀྱི་བུ་ཁྱོད་ལ་རྡོ་རྗེ་སློབ་དཔོན་གྱི་དབང་བྱིན་པའི་ཕྱིར་དུ་དམ་ཚིག་གསུམ་བྱིན་ཏེ་རྡོ་དྲིལ་ཐུགས་ཀར་བསྣོལ་ནས་འཁྱུད་རྒྱ་བྱས་པའི་ཚེ་རང་ཉིད་ཀུན་ཏུ་བཟང་པོ་རྡོ་རྗེ་ཐོད་ཕྲེང་
རྩལ་གྱི་ངོ་བོར་མོས་པ་ལ། པང་དུ་ཡེ་ཤེས་ཀྱི་རིག་མ་མཚོ་རྒྱལ་བཅུ་དྲུག་ལོན་པའི་ན་ཚོད་ཅན་གྱིས་འཁྱུད་དེ་བདེ་བ་ཆེན་པོའི་ངང་དུ་སྙོམས་པར་ཞུགས་པ་ལས་བྱུང་བའི་འཛག་མེད་བདེ་སྟོང་
གི་ཡེ་ཤེས་རྒྱུད་ལ་སྐྱེས་པར་བསམ་ཞིང་། ཐབས་ལ་བརྟེན་ནས་རྒྱུ་དུས་ཀྱི་ཡན་ལག་བདུན་ལ་གོམས་པས། འབྲས་བུའི་དུས་སུ་སྐུ་གསུམ་ཡན་ལག་བདུན་ལྡན་ཁ་སྦྱོར་ལོངས་སྤྱོད་རྫོགས་པའི་
གོ་འཕང་མངོན་དུ་སྣང་བའི་རྟེན་འབྲེལ་ཟབ་མོ་སྒྲིག་པ་ནི་རྡོ་རྗེ་སློབ་དཔོན་གྱི་དབང་སྟེ། དགྱེས་རྡོར་ལས། ཤེས་རབ་བཅུ་དྲུག་ལོན་པ་ལ། ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་
སྦྱོར་བ། །སློབ་དཔོན་གྱི་ནི་དབང་དུ་འདོད། །ཅེས་བཤད་པ་ཡིན་ལ་དེ་ལྟ་བུའི་དབང་བསྐུར་བའི་བྱེད་ལས་སུ་གནས་སྐབས་སུ་གཞན་དོན་བསྒྲུབ་པར་རྗེས་སུ་གནང་བའི་རྟེན་འབྲེལ་ཟབ་མོའི་

སྒོ་འབྱེད་ཕྱིར། རྐང་འོག་ཏུ་གསེར་གྱི་འཁོར་ལོ་དགོད་པས་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་བ་དང་། འཁོར་ལོས་སྒྱུར་བའི་རྒྱལ་པོ་གང་ཞིག་སྔོན་གྱི་བསོད་ནམས་གྱི་མཐུས་
ནམ་མཁའི་དབྱིངས་ལས་བྱུང་བའི་གསེར་གྱི་འཁོར་ལོ་རྩིབས་སྟོང་དང་ལྡན་པ་དེའི་རྟེན་འབྲེལ་དང་ནུས་པའི་བདེན་པས་གླིང་བཞིའི་སྐྱེ་འགྲོ་ཐམས་ཅད་ལ་དབང་བསྒྱུར་ཞིང་ཆབ་འབངས་སུ་བསྡུ་
བ་ལྟར། སྐལ་ལྡན་གྱི་གདུལ་བྱ་རྣམས་སློབ་མར་བསྡུས་ལ་ཟབ་མོའི་མན་ངག་འདིའི་སྒོ་ནས་འགྲོ་དོན་རྒྱ་ཆེན་པོ་གྱིས་ཤིག དེ་ལྟར་ཆོས་བསྟན་པ་དེ་ཡང་ནམ་མཁའི་དབྱིངས་ལས་དུང་བུས་
པ་ལྟར་གྲགས་སྟོང་སྐྱེ་བ་མེད་པའི་སྒྲར་གྲགས་ཏེ་གཞན་གྱི་རྣམ་རིག་ལས་བྱུང་བ་དེ་བཞིན་གཤེགས་པའི་གསུང་ལྟར་གཅིག་ལས་དུ་མར་འཆར་བའི་རྟེན་འབྲེལ་དུ་ཤེས་པར་གྱིས་ཤིག ཆོས་ཀྱི་རྔ་
བོ་ཆེ་གཎྜི་བརྡུངས་པ་བཞིན་དུ་མི་གནས་མྱ་ངན་ལས་འདས་པའི་གོ་འཕང་ལ་སྦྱོར་བར་གྱིས་ཤིག ཅེས་པོ་ཏི་དང་། དུང་དཀར། ཕྱག་ཤིང་སྟེ་གཎྜི་རྣམས་ལག་ཏུ་གཏད། དེ་ནས་དབང་རྫས་

༄༅། །རྣམས་ཕྱོགས་གཅིག་ཏུ་བྱས་པའི་དབུས་སུ་ལམ་རྒྱས་པའི་གཏོར་མ་དཀྱིལ་འཁོར་ཡོངས་རྫོགས་ཀྱི་ངོ་བོར་བཀོད་པ་ལ་གུ་རུ་བདེ་བ་ཆེན་པོ་ཡབ་ཡུམ་གྱི་ཙཀླི་བཙུགས་པ་
རྣམས་སློབ་མའི་སྤྱི་བོར་བཞག་ལ་སྣང་བ་འགྱུར་བའི་དབྱངས་དང་བཅས། ཧཱུྃ༔ མཉམ་མེད་གུ་རུ་པདྨ་ཐོད་ཕྲེང་རྩལ༔ ལྷ་ལྕམ་ཡུམ་དང་གཉིས་མེད་བདེ་ཆེན་རོལ༔ རིག་འཛིན་བརྒྱད་དང་སྒྲུབ་
སྡེ་མཚན་བརྒྱད་དང་༔ སྤྲུལ་དང་ཡང་སྤྲུལ་རིག་འཛིན་དུ་མར་བཅས༔ དཔའ་བོ་མཁའ་འགྲོ་སྒོ་སྐྱོང་ལྷ་མོའི་ཚོགས༔ སྐུ་གསུང་ཐུགས་ཀྱི་འོད་ཟེར་ཆེན་པོ་ཡི༔ མོས་པའི་བུ་ལ་རབ་འབྱམས་
བཀའ་ཡི་དབང་༔ དངོས་གྲུབ་དམ་པ་དེང་འདིར་སྩལ་དུ་གསོལ༔ ཕྲིན་ལས་རྣམ་བཞི་ལྷུན་གྱིས་འགྲུབ་པའི་ཕྱིརཿ ཿསྐུ་གསུང་ཐུགས་དང་ཡོན་ཏན་ཕྲིན་ལས་དང་༔ རྫས་ཀྱི་དབང་མཆོག་དམ་པ་
འདི་བསྐུར་བས༔ ཕྲིན་ལས་རྣམ་བཞི་ལྷུན་གྱིས་འགྲུབ་པར་ཤོག༔ ཨོཾ་ཨཱཿཧཱུྃ་ཧྲཱིཿ ཀཱ་ཡ་ཝཱཀྐ་ཙིཏྟ་ཛྷཱ་ན་བ་ལིདྷ་ཨ་བྷི་ཥིཉྩ་ཧཱུྃ༔ ཞེས་བུམ་ཆུ་ལ་སོགས་སྒྲུབ་རྫས་རྣམས་མྱོང་ཞིང་བུམ་ཆུའི་ལྷག་

མ་སྤྱི་བོར་འཁྱིལ་བ་ལས་རིགས་ཀྱི་བདག་པོས་དབུ་བརྒྱན་པར་བསམ་ལ། ཛཿཧཱུྃ་བྃ་ཧོཿས་དབང་ལྷ་རྣམས༔ ཡི་གེ་གསུམ་གྱི་རྣམ་པར་བསྟིམ༔ ཞེས་ནམ་མཁར་བཞུགས་པའི་དབང་ལྷ་རྣམས་
ཐིམ་པར་བསམ་ཞིང་། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་མེ་ཏོག་འཐོར་བས་བརྟན་པར་བྱས། སློབ་མ་རྡོ་རྗེ་སློབ་དཔོན་གྱི་གོ་འཕང་མཆོག་ཏུ་མངའ་གསོལ་བ་ལ་ཞལ་བསྲོའི་ཚུལ་དུ་མེ་ཏོག་
ལ་སོགས་པས་རྒྱ་ཆེར་མཆོད་དོ། །གསུམ་པ་དམ་ཚིག་བསྒྲག་པ་ནི། འོ་དེས་རྩ་གསུམ་མཐོང་བ་རང་གྲོལ་གྱི་དཀྱིལ་འཁོར་ཆེན་པོར་དབང་བཞི་མཐའ་བརྟེན་དང་བཅས་པའི་བྱ་བ་ཡོངས་སུ་
རྫོགས་པ་ཡིན་ལ། དེ་ལྟར་ནོད་པའི་ཡོན་ཏན་གྱི་རྣམ་པ་བསམ་གྱིས་མི་ཁྱབ་ཅིང་། གསང་སྔགས་ཀྱི་དངོས་གྲུབ་ཐམས་ཅད་དབང་ལས་བྱུང་བ་ནི་རྒྱུད་ལས། དེ་ལྟར་དབང་རྣམས་ཡོངས་རྫོགས་
པར༑ ༑བསྐུར་པའི་ཡོན་ཏན་བསམ་མི་ཁྱབ། །གསང་སྔགས་དངོས་གྲུབ་དབང་ལས་བྱུང་། །ཞེས་དང་། དབང་མ་ཐོབ་པའི་ཉེས་པ་ནི། ཤེས་རབ་གསུམ་རློམ་ལ་སོགས་ཡང་། །འབྲས་བུ་མེད་

༄༅། །ཅིང་བརླག་པར་འགྱུར། །ཅེས་དབང་མ་ཐོབ་ན་ཐོས་བསམ་སྒོམ་པའི་བྱ་བ་ལ་འབད་ཀྱང་འབྲས་བུ་མེད་པར་གསུངས་ཤིང་། ཐོབ་པའི་གནས་སྐབས་སུའང་ལྟས་ཕུན་སུམ་ཚོགས་།
པས་སྣ་དྲངས་ཏེ་མངོན་པར་མཐོ་བའི་དཔལ་བཅུའི་གོ་འཕང་ལ་སྤྱོད་ཞིང་། མཐར་ཐུག་ངེས་པར་ལེགས་པའི་ས་ལ་དབུགས་དབྱུང་བ་ནི་རྒྱུད་ལས། ཐོབ་རྟགས་མཁའ་འགྲོས་ལུང་སྟོན་ཞིང་། །
བལྟས་ན་ཡིད་བཞིན་གཙུག་ན་འཆང་། །མགོ་ལ་ཉི་ཤར་དམག་དཔོན་བྱེད། །མགོན་དང་རོ་སྟོད་ཡང་ལ་བདེ། །བུམ་བཅུད་འཐུང་དང་ཟས་བཅུད་ཟོས། །རང་རིག་རྩལ་ལ་དབང་བསྒྱུར་ནུས། །
ཞེས་སོ། །དེའི་ཕྱིར་ནུས་པ་དེ་ལྟ་བུ་བསྐྱེད་པའི་ས་བོན་ཅན་དབང་དེ་དག་གི་སྲོག་ནི་དམ་ཚིག་དང་སྡོམ་པ་ཁོ་ན་ལ་བརྟེན་ནས་འཛིན་དགོས་ཏེ་རྒྱལ་དབང་མཚོ་སྐྱེས་རྡོ་རྗེས། མཆོག་ཐུན་དངོས་
གྲུབ་རྩ་བ་དབང་ལ་ཐུག །དབང་སྲོག་རྒྱུད་ལ་འཛིན་པ་དམ་ཚིག་སྟེ། །ཉམས་ན་ས་བོན་མེ་ཡིས་ཚིག་པ་བཞིན། །དཀའ་སྤྱད་བསྒྲུབས་ཀྱང་འབྲས་བུ་མེད་ཅིང་བརླག །ཅེས་གསུངས་པ་ལྟར་།

ལས་བསྲུང་བྱའི་རྣམ་གྲངས་ལ་དབྱེ་ན། ཉན་རང་ལ་ཉིས་བརྒྱ་ལྔ་བཅུའི་ཁྲིམས། བྱང་སེམས་ལ་བརྒྱད་ཅུ་རྩ་ལྔ། བྱ་རྒྱུད་ལ་ཉི་ཤུ། སྤྱོད་རྒྱུད་ལ་ཉི་ཤུ། རྣལ་འབྱོར་ལ་ཉི་ཤུ་རྩ་གཅིག མ་ཧཱ་ལ་
བརྒྱ་རྩ། ཨ་ནུ་ལ་སྐུ་གསུང་ཐུགས། ཨ་ཏི་ལ་ཡེ་བསྲུངས་ལ་སོགས་ཏེ་ས་མ་ཡ་འབུམ་སྡེའི་བར་དབྱེ་ཡང་ཀུན་གྱི་རྩ་བ་སྐུ་གསུང་ཐུགས་དང་། ཡན་ལག་གི་དམ་ཚིག་ཉི་ཤུ་རྩ་ལྔ་ལ་གནས་པས་
དེའི་རང་བཞིན་ལས་མི་འདའ་བ་སྟེ། གསང་བ་ཡོངས་རྫོགས་འདུས་པའི་རྒྱུད་ལས། རྒྱུད་དོན་དམ་ཚིག་བསྲུང་བྱ་བ། །རྩ་བ་སྐུ་གསུང་ཐུགས་དང་ནི། །ཡན་ལག་ཉི་ཤུ་རྩ་ལྔ་ལས། །སྤྲོས
ན་བསམ་གྱིས་མི་ཁྱབ་སྟེ། །རྩ་བ་ཡན་ལག་ཉམས་མི་བྱ། །ཡང་ནས་ཉམས་རྫོགས་རྒྱལ་པོར་གནས། །ཞེས་དང་དེའི་རང་བཞིན་བཀྲལ་བ་ནི། དེ་ཉིད་ལས། སྐུ་ཡི་དམ་ཚིག་རྡོ་རྗེ་སྟེ། སློབ་
དབོན་མཆེད་དང་ལྕམ་དྲལ་ལ། །བརྡེག་བཙོགས་སྐུར་པ་ནམ་ཡང་མིན། །ངན་སེམས་དཔྱ་སེམས་གཅིག་མི་བྱ། །གསུང་གི་དམ་ཚིག་དབང་ཐོབ་ནས། །ཡི་དམ་དཀྱིལ་འཁོར་ལྷ་མཆོག་གི །

༄༅། །སྔགས་དང་ཕྱག་རྒྱ་རྒྱུན་མི་གཅད། །བླ་མེད་ཐེག་མཆོག་མི་སྤང་ངོ། །ཐུགས་ཀྱི་དམ་ཚིག་གསང་བ་བཅུ། །སྒྲུབ་རྫས་ལག་ཆ་ཐམས་ཅད་གསང་། །མ་གསང་མི་སྟེགས་འཆལ་
པར་འགྱུར། །སྨན་དང་གཏོར་མ་མཆོད་རྫས་གསང་། །དེ་མ་གསང་ན་དངོས་གྲུབ་ཉམས། །སྤྱིར་ཛབ་རྩ་བའི་སྙིང་པོ་གསང་། །མ་གསང་མཐུ་དང་བྱིན་བརླབས་ཉམས། །སྔགས་པས་སྔགས་
དང་ཕྱག་རྒྱ་གསང་། །དེ་མ་གསང་ན་སྨྱོན་པར་འགྱུར། །སྦྱོར་དང་སྒྲོལ་བའི་ལག་ལེན་གསང་། །མ་གསང་སྐྱེ་བོའི་ཡ་གར་འགྱུར། །ཕྲིན་ལས་མཛད་སྤྱོད་ཀུན་ཀྱང་གསང་། །དེ་མ་གསང་ན་
རས་ཆོད་འགྱུར། །རྒྱུད་དང་སྒྲུབ་ཐབས་མན་ངག་གསང་། །མ་གསང་མཁའ་འགྲོའི་བཀའ་ཆད་འོང་། །མདོར་ན་གསང་བར་འོས་རིགས་གསང་།དེ་མ་གསང་ན་ལྐུགས་པར་འགྱུར། །ཆེད་དུ་
གཉེར་གཏད་མན་ངག་གསང་། །མ་གསང་ཉམས་པ་ཆེན་པོར་འགྱུར། །སྐུ་གསུང་ཐུགས་ཀྱི་དམ་ཚིག་འདི། །ཉམས་ན་བསྐལ་པ་གཅིག་གཉིས་གསུམ། །རྡོ་རྗེའི་དམྱལ་བར་གདོན་མི་ཟ། །

ཞེས་ཡན་ལག་གི་དམ་ཚིག་ལྔར་བཤད་པའང་ཀུན་བྱེད་རྒྱལ་པོ་དང་། དམ་ཚིག་གསུམ་བཀོད་པ་ལ་སོགས་ལས་ཇི་ལྟར་གསུངས་པ་ཤིན་ཏུ་གསལ་བར་བྱས་པ་ནི་དམ་ཚིག་གི་གནད་ཀྱི་མདོ་
འགག་ལས། །དང་པོ་ཤེས་བྱའི་དམ་ཚིག་ལྔ༔ གསང་སྔགས་དབང་གི་སྒོར་ཞུགས་ནས༔ སྣང་སྲིད་རིགས་ལྔའི་དལ་དུ་སྒོམ༔ གཟུགས་ཀྱི་ཕུང་པོ་རྣམ་སྣང་མཛད༔ ཚོར་བའི་ཕུང་པོ་རིན་ཆེན་
བྱུང༔ འདུ་ཤེས་ཕུང་པོ་སྣང་མཐའ་ཡས༔ འདུ་བྱེད་ཕུང་པོ་དོན་ཡོད་གྲུབ༔ རྣམ་ཤེས་ཕུང་པོ་རྡོ་རྗེ་སེམས༔ ས་ནི་ཡུམ་ཆེན་སངས་རྒྱས་སྤྱན༔ ཆུ་ནི་ཡུམ་ཆེན་མཱ་མ་ཀཱི༔ མེ་ནི་ཡུམ་ཆེན་གོས་
དཀར་མོ༔ རླུང་ནི་ཡུམ་ཆེན་དམ་ཚིག་སྒྲོལཿ ནམ་མཁའ་ཡུམ་ཆེན་དབྱིངས་ཕྱུག་མ༔ དེ་བཞིན་དཀར་སྔོ་སེར་དམར་ལྗང༔ གཟུགས་སྒྲ་དྲི་རོ་རེག་བྱ་ལྔ༔ རིགས་ཀྱི་ཡབ་ཡུམ་ལྔར་ཤེས་བྱ།
མིག་དང་རྣ་བ་སྣ་དང་ལྕེ༔ གཟུགས་དང་རྣམ་ཤེས་རིགས་ལྔར་ཤེས༔ འབྲས་བུ་ཡེ་ཤེས་ལྔ་རུ་ཤེས༔ དེ་རྣམས་ཤེས་བྱའི་དམ་ཚིག་གོ༔ མི་སྤང་པ་ཡི་དམ་ཚིག་ནི༔ འདོད་ཆགས་ཞེ་སྡང་གཏི་

༄༅། །མུག་དང༔ ང་རྒྱལ་ཕྲག་དོག་རྣམ་པ་ལྔ༔ རིགས་ལྔའི་དམ་ཚིག་ཡིན་པའི་ཕྱིར༔ སྤཔས་མི་སྤང་གནས་པ་ཡིན༔ རྗེས་སུ་འབྲེང་ན་ཉོན་མོངས་རྒྱུ༔ ཤར་ཚེ་རང་
སར་གློད་པ་ཡིན༔ ཡེ་ཤེས་ལྔ་ཡི་ཀློང་དུ་གྲོལ༔ དེ་ཕྱིར་མི་སྤང་དམ་ཚིག་ལྔ༔ དང་དུ་བླང་བའི་དམ་ཚིག་ནི༔ དྲི་ཆེན་དྲི་ཆུ་མཱཾ་ས་དང༔ རཀྟ་རྡོ་རྗེ་ཟིལ་པ་ལྔ༔ རིགས་ལྔ་བསྒྲུབ་པའི་
རྫས་ཡིན་པས༔ གཙང་དམེའི་རྟོག་པ་མེད་པར་བླང༔ བག་མེད་སྨྱོ་ཐབས་མི་བྱ་སྟེ༔ དམ་ཚིག་རྫས་སུ་བརྟེན་པར་བྱ༔ སྤྱད་པར་བྱ་བའི་དམ་ཚིག་ནི༔ སྦྱོར་བ་གཟུངས་མ་མཚན་
ལྡན་ལ༔ རྩ་འབྱོངས་རླུང་འཆུན་ཐིག་ལེ་འདྲོངས༔ བདེ་བ་འཕེལ་བའི་དུས་སུ་སྦྱོར༔ སྒྲོལ་བ་ཞིང་བཅུའི་དགྲ་བགེགས་ནི༔ ཆོས་བྱེད་སྤྱི་དང་སློབ་དཔོན་གྱི༔ སྐུ་དགྲ་བྱེད་པའི་
དགྲ་བོ་བསྒྲལ༔ དམ་ཉམས་དམ་ལོག་དམ་ལས་འཁུ༔ སེམས་ཅན་སྤྱི་ལ་གནོད་པ་བསྒྲལ༔ ངན་སོང་གསུམ་ཡང་ཐུགས་རྗེས་བསྒྲལ༔ མ་བྱིན་བླང་བའི་དམ་ཚིག་ནི༔ མཚན་

ལྡན་གཟུང་མ་སྐྱེ་བོས་སྤྱོད༔ གསང་སྔགས་ཟབ་མོ་སྣོད་མེད་འཆང་༔ བྷནྡྷ་བཟང་པོ་མཆོད་པའི་ཆས༔ དཔེ་ཟབ་བྱིན་རླབས་ཡོད་པའི་རྫས༔ སྣོད་མིན་སྤྱོད་ན་བླང་བར་བྱ༔ ཕྱུག་
ཅིང་སེར་སྣ་ཆེ་བའི་ནོར༔ ཐབས་ཀྱིས་བླངས་ཏེ་སྦྱིན་པར་གཏང་༔ སེམས་ཅན་དོན་དུ་འཕགས་པ་མཆོད༔ རྫུན་དུ་སྨྲ་བའི་དམ་ཚིག་ནི༔ གསང་བཅུའི་དམ་ཚིག་བསྲུང་བའི་
ཕྱིར༔ བརྡ་དང་རྫུན་སྨྲས་རྣམ་སྨིན་མེད༔ འགྲོ་བ་སྐྱོབ་པའི་དོན་དུ་སྨྲ༔ ཚིག་བརླང་སྨྲ་བའི་དམ་ཚིག་ནི༔ ཞིང་བཅུ་སྒྲོལ་ན་དྲག་པོས་སྨྲ༔ སློབ་བུ་སྣོད་བརྟག་སྣ་ཚོགས་སྨྲ༔
གཟུང་མ་མཚན་ལྡན་འདྲེན་པ་ན༔ ཐབས་ཀྱི་ཚིག་གིས་སྨྲ་བར་བྱ༔ དེ་རྣམས་སྤྱད་བྱའི་དམ་ཚིག་གོ༔ བསྒྲུབ་པར་བྱ་བའི་དམ་ཚིག་ནི༔ རྡོ་རྗེའི་རིགས་དང་དེ་བཞིན་
རིགས༔ རིན་ཆེན་རིགས་དང་པདྨའི་རིགས༔ ཕྲིན་ལས་རིགས་སོགས་རྣམ་པ་ལྔ༔ ཡེ་ཤེས་ཡིན་པས་བསྒྲུབ་བྱར་བྱ༔ ལོག་པར་རིས་ཆད་བསྒྲུབ་མི་བྱ༔ རིགས་ལྔའི་

༄༅། །ལྷ་རྣམས་མི་འབྲལ་བསྒྲུབ༔ ལེ་ལོ་གཡེང་བ་རབ་སྤང་ལ༔ མི་འབྲལ་རྩེ་གཅིག་དུང་བས་བསྒྲུབ༔ དེ་རྣམས་བསྒྲུབ་བྱའི་དམ་ཚིག་སྟེ༔ ཡན་ལག་ཉི་ཤུ་རྩ་
ལྔའོ༔ ཉམས་པ་བསྐང་ན་སྨན་རཀ་གཏོར༔ དག་པར་བཤམས་ལ་ཚོགས་ཀྱིས་མཆོད༔ བརྒྱ་རྩ་གཅིག་གིས་བསྐངས་བར་འགྱུར༔ ཅེས་དང༔ གཞན་གསང་རྫོགས་དམ་
ཚིག་ལེའུར༔ གཞན་ཡང་ཁྱད་པར་དམ་ཚིག་དང་༔ བླ་མ་བཀུར་ཞིང་གསུང་མི་གཅོག༔ ཐུན་བཞིའི་རྣལ་འབྱོར་ཡེངས་མི་བྱ༔ ལྷ་དང་སྔགས་ལ་ཐེ་ཚོམ་སྤང༔ མཆེད་
ལྕམ་རྣམས་ལ་གདུང་སེམས་བསྐྱེད༔ སེམས་ཅན་རྣམས་ལ་སྙིང་རྗེས་བསྐྱང་༔ ང་རྒྱལ་རློམ་སེམས་ཞེ་སྡང་དང་༔ འདོད་ཆག་ཕྲག་དོག་ཁར་མི་གཏང་༔ གསང་སྔགས་ལྟ་
སྤྱོད་ཟུང་དུ་སྦྲེལ༔ བསྐྱེད་རྫོགས་བསྙེན་སྒྲུབ་མཐའ་རུ་དབྱུང༔ ལེ་ལོ་གཉིད་དང་ཆང་དབང་སྤང༔ ཞེས་སོ། །དེ་ལྟར་མཚན་མའི་དམ་ཚིག་བསྲུངས་མཚམས་ཀྱི་དབྱེ་བསྡུའི་སྒོ་

ནས་རྣམ་པར་གཞག་པ་ཐམས་ཅད་ཀྱང་དོན་ལ་མཉམ་རྫོགས་ཆེན་པོ་ལ་བཟློ་བ་ནི་དེ་ཉིད་ལས། ཡང་ག་དོན་གྱི་དམ་ཚིག་ཏུ༔ འཁོར་འདས་ཆོས་རྣམས་རང་གི་སེམས༔ གདོད་།
ནས་རང་བྱུང་ཆོས་སྐུའི་ངང་༔ དེ་ཉིད་ངེས་ན་སྲུང་ཉམས་ནི༔ མི་བསྲུང་བློ་ཡིས་དོར་དུ་མེད༔ ཉམས་སྐྱོན་ཐོབ་བྱའི་འབྲས་བུ་མེད༔ མ་སྤངས་མི་གནས་གཟུང་འཛིན་འདས༔
སྐྱེ་མེད་སྡིང་བོས་མི་བཤིགས་དམ༔ མུ་སྟེགས་བདག་ཏུ་འཛིན་པའི་ཚིག༔ སྔ་རབས་འདས་པའི་སངས་རྒྱས་ཀྱང་༔ དམ་ཚིག་དག་ལ་བརྟེན་དེ་རྒྱས༔ ད་ལྟར་
བཞུགས་པའི་སངས་རྒྱས་ཀྱང༔ དམ་ཚིག་འདི་ལ་རབ་ཏུ་གནས༔ མ་འོངས་འབྱོན་པའི་སངས་རྒྱས་ཀྱང༔ དམ་ཚིག་འདི་ལ་བརྟེན་དེ་རྒྱ༔ ཞེས་འགགས་བསྡམས་པ་
ལྟར༔ གཞི་མ་སྨིན་པ་སྨིན་པར་བྱེད་པ་ལ་དབང་བསྐུར་དགོས༔ དབང་བརྟེན་པར་བྱེད་པ་ལ་དམ་ཚིག་བསྲུང་དགོས༔ དེའི་ཕྱིར་སྤྱིར་གསང་སྔགས་ནས་བཤད་པའི་

༄༅། །དམ་ཚིག་མཐའ་དག་བསྲུང་ཞིང་ཁྱད་པར་རྩ་བ་སྐུ་གསུང་ཐུགས༔ ཡན་ལག་ཉི་ཤུ་རྩ་ལྔ༔ བྱེ་བྲག་ཉི་ཤུ་ལ་སོགས་པ་མཐའ་དག་ཉམས་པ་མེད་པར་མ་བསྲུངས་
ན་གནས་སྐབས་ཀྱི་བདེ་འབྲས་བརླག་ཅིང་མཐར་ཐུག་བྱང་ཆུབ་ཀྱི་མྱུ་གུ་སྔོ་སྐམ་དུ་གྱུར་ཏེ་རྡོ་རྗེའི་དམྱལ་བ་ནས་ཐོན་པའི་གོ་སྐབས་མེད་པ་ཡིན་པས་བླང་དོར་ཚུལ་བཞིན་དུ་བྱའོ་སྙམ་
པའི་འདིའི་རྗེས་ཟློས་མཛོད༔ གཙོ་བོས་ཇི་ལྟར་བཀའ་སྩལ་པ༔ དེ་དག་ཐམས་ཅད་བདག་གིས་བགྱིད༔ ཅེས་ལན་གསུམ༔ སྐུ་དྲིན་གཏང་རག་གི་ཡོན་དུ་མཎ་ཌལ་འབུལ་བ་
ཞུ༔ ཞེས་བསྐུལ༔ དེ་ཡང་གསང་བ་ཡོངས་རྫོགས་ཀྱི་རྒྱུད་ལས༔ དབང་ཡོན་མ་ཕུལ་ཤིན་ཏུ་ཉམས༔ ཞེས་དབང་ཐོབ་ནས་རང་གི་འབྱོར་ཚོགས་ལ་དཔག་པའི་ཡོན་གྱིས་
མཉེས་པར་བྱ་དགོས་ཤིང་༔ ཁྱད་པར་སྐབས་འདིར་ཕྱོགས་བཅུའི་སངས་རྒྱས་ཐམས་ཅད་རྡོ་རྗེ་སློབ་དཔོན་གྱི་སྐུ་ལ་དབང་གི་བྱ་བ་བྱེད་པར་འདུས་ཤིང་༔ གནས་ཡུལ་ཁྱད་པར་

ཅན་གྱི་དཔའ་བོ་མཁའ་འགྲོ་རྣམས་ཀྱང་དབང་གྲལ་དུ་ཐུགས་རྗེ་དང་དམ་ཚིག་གིས་འཁོད་པར་ཡིན་ཕྱིར་དུས་གཞན་ལས་འབུམ་འགྱུར་གྱི་འཕེལ་ཆེ་བར་བཤད་པས་གསང་སྔགས་ཀྱི་
ཚོགས་བསགས་པའི་གནས་སྐབས་འདི་ཁོ་ན་ཡིན་པ་ལ་དགོངས་ནས་སྔོན་གྱི་གྲུབ་པའི་འཁོར་ལོས་སྒྱུར་བ་རྣམས་ཀྱང་གདུལ་བྱ་ལ་ཐུགས་ཤིན་ཏུ་བརྩེ་བས་དབང་ཡོན་དང་ཆོས་ཁྲལ་
སྡུད་པའི་དགོངས་པའང་འདི་ཙམ་དུ་ཤེས་པར་བྱའོ༔ འོ་སླར་ཡང་བླ་མ་དང་དཀྱིལ་འཁོར་གྱི་འཁོར་ལོ་གཉིས་སུ་མེད་པ་ལ་ལུས་ལོངས་སྤྱོད་བུ་ནོར་ཆུང་མ་དང་བཅས་པ་ཕངས་
པ་མེད་པར་འབུལ་བའི་བརྟུལ་ཞུགས་ལ་ཡིད་གཞུངས་པ་ནི་དཀར་པོ་རྣམ་པར་འཕེལ་བའི་ས་བོན་ཡིན་ཏེ་རྒྱུད་ལས༔ བྱིན་རླབས་དབང་གིས་བླ་མ་ལ༔ རྒྱལ་སྲིད་ཡུལ་འཁོར་
རང་གི་ལུས༔ བུ་དང་ཆུང་མ་ནོར་དབྱིག་འབུལ༔ ཞེས་བཀའ་སྩལ་པ་ལྟར་ལྟོས་པ་མེད་པར་འབུལ་ཞིང་བསྲུང་བྱའི་དམ་ཚིག་རྣམས་ལུས་དང་སྲོག་གི་ཕྱིར་ཡང་མི་གཏང་སྙམ་པས་

༄༅། །འདིའི་རྗེས་ཟློས་མཛོད༔ བདག་གིས་ལུས་དང་ལོངས་སྤྱོད་ཀུན༔ ཁྱེད་ལ་འབུལ་གྱིས་ཡོངས་སུ་བཞེས༔ ཁྱེད་ཀྱི་ཐུགས་རྗེས་བདག་ལ་ཟུང༔ ཀུན་ཀྱང་ཡེ་
ཤེས་མཆོག་ཐོབ་ཤོག༔ རྩ་བ་ཡན་ལག་དམ་ཚིག་རྣམས༔ ལུས་དང་སྲོག་གི་ཕྱིར་མི་གཏང་༔ རིན་ཆེན་གླང་པོ་ནོར་བུ་བུ་དང་བུ་མོ་ཡོ་བྱད་རྣམས༔ ཡུལ་འཁོར་ལོངས་སྤྱོད་བཅས་
ཀུན་འབུལ༔ ཚེ་གཅིག་གྲོལ་གྱུར་གདམས་མཆོག་སྩོལ༔ ཞེས་ལུས་དང་ལོངས་སྤྱོད་བྲན་དུ་འབུལ་བ༔ དམ་ཚིག་ཁས་བླང་པ༔ གྲོལ་བྱེད་ཁྲིད་ཀྱི་སྙན་གསན་དབབ་པ་རྣམས་ཀྱིས་མཐའ་བསྡུད་
རྗེས༔ དེ་ལྟ་བུའི་དགེ་བ་མ་གྱུར་འགྲོ་བ་སེམས་ཅན་ཐམས་ཅད་ཀྱི་དོན་དུ་བསྔོ་བ་ནི་ནང་པ་སངས་རྒྱས་པའི་ཁྱད་ཆོས་ཡིན་ལ༔ དེའི་ཕྱིར་སྔོན་གཞོན་ནུ་དོན་གྲུབ་ཀྱིས་སྤྱོད་པ་ལ་སློབ་པའི་
ཚེ༔ རྒྱལ་པོ་བྱམས་པའི་སྟོབས་སུ་གྱུར་ནས་གནོད་སྦྱིན་སྤུན་ལྔ་ལ་སྐུ་ལུས་གསོན་པོར་བྱིན་ཚེ་རྗེས་ཐོབ་བསོད་ནམས་ཀྱིས་ཚོགས་ལ་བསྔོ་སྨོན་ཟུང་འབྲེལ་གྱིས་རྒྱས་བཏབ་པ་འདི་ཉིད་ལྷན་དུ་

མཛད་པར་ཞུ༔ བསོད་ནམས་འདི་ཡིས་སོགས་བརྗོད་ཅིང་གྲོལ་ལོ༔ སྤྱི་དོན་གསུམ་པ་རྗེས་ཀྱི་རིམ་པ་ལ་དྲུག ཚོགས་འཁོར་བསྐོར་བ། རྡོ་རྗེའི་གླུ་གར། གཏང་།
རག་འབུལ་བ། སྦྱིན་སྲེག་བྱ་བ། གཏོར་མ་གཏང་བ། དཀྱིལ་འཁོར་གྱི་རྗེས་ཆོག་གོ །དང་པོ་ནི། རུས་སྦལ་ཁོག་པའི་སྣོད་ཡངས་ཞེས་པ་ནས་ལྷག་མའི་བར་རོ། །གཉིས་པ་རྡོ་རྗེའི་གླུ་
གར་ནི། ཉི་ཟླ་ཁ་སྦྱོར་གྱི་རྒྱུད་ལས། དེ་ཕྱིར་རྡོ་རྗེའི་གླུ་ཉིད་བླངས། །ཚོགས་དང་དབང་བསྐུར་དཀྱིལ་འཁོར་འཇུག །དེ་དུས་གླུ་ལ་བརྩོན་པར་བྱ། །ཞེས་གསུངས་པ་ལྟར་ཞི་ཁྲོ་གང་རུང་གི་
ཆས་དང་ལྡན་པས། ལུས་ལྷའི་ཕྱག་རྒྱ་དང་མཐུན་པའི་བྲོ་གར་རྩེ་ཞིང་། ངག་དཀྱིལ་འཁོར་དང་རྗེས་སུ་འབྲེལ་བའི་རྩ་སྔགས་བཟླ་བ་དང་། སེམས་རིག་པ་ཆོས་ཉིད་ཁྱབ་གདལ་ཆེན་པོའི་
བརྟུལ་ཞུགས་ལ་གནས་པའི་ངང་ནས་མཆེད་ལྕམ་རྣམས་ཀྱིས་ཌཱ་མ་རུ་དང་། ཅང་ཏེའུ། དྲིལ་བུ། གླིང་བུ་ལ་སོགས་རོལ་མོའི་བྱེ་བྲག་འཁྲོལ་ཞིང་། འབུད་པ་དང་བཅས། དབྱངས་དང་

༄༅། །གསལ་བྱེད་ཀྱི་ཡི་གེ་རིང་པོ་དང་། ཐུང་ངུ་དང་། འཁྱོག་པོ་ལ་སོགས་པའི་གདངས་ཀྱིས་སྙན་པར་བརྗོད་ཅིང་། ཨོཾ་དང་། ཨེ་དང་། ཧཱུྃ་དང་། ལྕེ་ཤག་དང་། ཧེ་ལ་
སོགས་པས་སྣ་དྲངས་ཏེ། ཨེ་མ་ཀི་རི་ཀཱི་རཱི། མལྟ་བཱ་ལི་བཱ་ལི། ས་མི་ཏ་སུ་རུ་སུ་རུ། ཀུ་ཏ་ལི། མ་སུ་མ་སུ། ཨེ་ཀ་རཱ་སུ་ལི་བྷ་ཏ་ཡེ། ཙ་ཀི་ར་བྷུ་ལི་པ་ལ་ཡེ། ས་མུན་ཏ་ཙརྱ་སུགྷ་ཡེ། བྷི་
ཏ་ས་ན་བྷྱ་ཀུ་ལི་ཡེ། ས་ཀ་རི་དྷཱ་ཀ་ན། མ་ཏ་རི་བཱེ་ཏ་ན། པ་ར་ལི་ཧཱི་སཱ་ན། མ་ཁཏྟ་ཀཱ་ལེ་ནཱཾ། སཾ་བྷུ་ར་ཏ་མེ་ཀ་ཙིདྷཾ་བ། སུརྱ་གྷ་ཏ་ར་ཨེ་པ་ཤ་ན་པ། རན་བྷི་ཏི་ས་གྷུ་ར་ལཱ་པ། མ་སྨིན་ས་གུ་ལི་
ཏ་ཡ་པ། འགུ་ར་ལ་གུ་རཱ་ས་ག་ཁ་ར་ན་ལཾ། ན་ར་ན་རཱ། ཨི་ཐ་ར་པ་ཊཱ་ལཾ། ས་ར་ཎ་སི་ར་ཎ། བྷ་ས་ར་ས་པ་ལཾ། བྷུན་དྷ་བྷུན་དྷ་ཚི་ཥས་ཀེ་ལཾ། ས་སཱ། རི་རཱི། ལེ་ལེ། ཨི་ཨཱི། མི་མཱི། ར་རཱ། མ་
སྐྱེས་པས་ན་མི་འགག་ཅིང་། །འགྲོ་དང་འོངས་མེད་ཀུན་ཏུ་ཁྱབ། །བདེ་ཆེན་ཆོས་མཆོག་མི་གཡོ་བ། །མཁའ་མཉམ་རྣམ་དག་གོས་པ་མེད། །རྩ་བ་མེད་ཅིང་རྟེན་མེད་ལ། །གནས་

མེད་ལེན་མེད་ཆོས་ཆེན་པོ། །ཡེ་གྲོལ་ལྷུན་མཉམ་ཡངས་པ་ཆེ། །བཅིང་མེད་རྣམ་པར་བཀྲོལ་མེད་པ། །ཁྱབ་གདལ་ཁང་བཟང་ཡེ་ཡོད་ཉིད། །ཁྱབ་མཉམ་པ་ལས་རྣམ་
འདས་པ། །ཡང་ས་སོ་ཆེའོ་ནམ་མཁའི་དབྱིངས། །ཆོས་ཆེན་འབར་བ་ཉི་ཟླའི་དཀྱིལ། །ལྷུན་གྱིས་གྲུབ་དང་མངོན་སུམ་པ། །རྡོ་རྗེ་རི་བོ་པདྨ་ཆེ། །ཉི་མ་སེངྒེ་ཡེ་ཤེས་གླུ། །སྒྲ་
ཆེན་རོལ་མོ་མཚུངས་པ་མེད། །ནམ་མཁའི་མཐའ་ལ་ལོངས་སྤྱོད་པར། །སངས་རྒྱས་སངས་རྒྱས་ཀུན་མཉམ་ཞིང་། །ཀུན་བཟང་ཡངས་པ་ཆོས་ཉིད་རྩེ། །མཁའ་དབྱིངས་བཟང་མོའི་
དབྱིངས་རུམ་དུ། །ཀློང་གསལ་ལྷུན་གྲུབ་ཡེ་རྫོགས་ཆེ། །ཞེས་པའི་དོན་ཏེ། ཕན་ཡོན་ནི་དཔག་ཏུ་མེད་དེ་མདོར་བསྡུ་ན། རྒྱུད་དེ་ཉིད་ལས་རྡོ་རྗེ་གསང་བ་གླུ་ཡིས་ནི། །དགོས་པས་
ངན་སོང་སྒོ་དགག་ཕྱིར། །སངས་རྒྱས་ཉིད་ཀྱི་མཛད་སྤྱོད་ཡིན། །ཞེས་སོ། །གསུམ་པ་གཏང་རག་དབུལ་བ་ནི། མཆོད་པ་རྣམས་ཁ་གསོས་སྨན་རག་བྲན། ཡེ་ཤེས་ལྷ་ཚོགས་སྤྱན་

༄༅། །འདྲེན་གཤེགས། སོགས་དང་། ཡི་གེ་བརྒྱ་པས་ནོངས་བཤགས་ཀྱང་བྱའོ། །བཞི་པ་སྦྱིན་སྲེག་ནི། དངོས་གྲུབ་ཀྱི་རྫས་རྣམས་ཆ་གསུམ་དུ་བགྱིས་པའི་ཆ་གཅིག་ཁྱད་
པར་གྱི་རྫས་སུ་འདུ་བྱ་ཞིང་། རྫས་གཞན་རྣམས་ལས་གཞུང་ལྟར་བགྱིས་ནས་ཞི་བའི་བསྲེག་བླུགས་རིག་འཛིན་གྱི་ལས་གཞུང་ནས་བཤད་པ་ལྟར་གྱི་འཇུག་བདེའམ། དངོས་གྲུབ་ཆེན་པོའི་
དོན་དུ་མཆོག་གི་སྦྱིན་སྲེག་བྱའོ། །ལྔ་པ་གཏོར་མ་གཏང་བ་ནི། སྐབས་འདི་ཆོས་སྐྱོང་སྲུང་མའི་གཏོར་བསྔོ་རྒྱས་པའི་མཐར། གཏོར་མ་རྣམས་ཆད་ཐོ་བསྟན་མའི་འགྲོས་ཀྱི་ཐོག་སྟེང་དུ་ཞལ་
ནང་བསྟན་གྱིས་དབུལ་རྗེས་རྟ་བྲོ་བྱ་ཞིང་། སྒྲུབ་ཆེན་ལ་སོགས་པའི་ལས་བྱེ་བྲག་པ་དང་འབྲེལ་བའི་ཚེ་རང་རང་ལ་དམིགས་ཀྱིས་བསལ་བ་ལྟར་བྱའོ། །དྲུག་པ་དཀྱིལ་འཁོར་རྗེས་ཆོག་ལ་ལྔ་སྟེ།
དངོས་གྲུབ་བླང་བ། དཀྱིལ་འཁོར་བསྡུ་བ། ཕུར་བ་དབྱུང་བ། རྡུལ་ཚོན་གཤེགས་པ། བསྔོ་སྨོན་གྱིས་མཐའ་བསྡུ་བའོ། །དང་པོ་ནི་སྒྲུབ་ཆེན་དང་འབྲེལ་བའི་ཚེ། དངོས་

གྲུབ་ཀྱི་རྫས་མན་ངག་ལྟར་བཤམས་ཤིང་མཁྱེན་བརྩེའི་མེ་ལོང་དུ་བཤད་པ་ལྟར་དངོས་གྲུབ་ལེན་ཆོག་སྤྲོས་པ་ཅན་བྱ་བ་སྟེ། བྱ་བའི་དུས་ཚོད་ཀྱང་ཚོགས་ཐ་མའི་རྗེས་སུ་ཡིན་ཡང་འདིར་ནི་
སྤྱི་འགྲོ་ཙམ་ལ། ཧཱུྃ༔ བདག་གཞན་གཉིས་བདག་དཀྱིལ་འཁོར་ཀུན་སྣང་དུ༔ སོགས་ཀྱིས་བླང་ཞིང་རྫས་རྣམས་གནས་སུ་གཏུགས་པ་དང་མྱོང་བ་ཙམ་མོ། །གཉིས་པ་
དཀྱིལ་འཁོར་བསྡུ་བ་ནི། ཧཱུྃ་རང་རིག་ཐིག་ལེ་གཅིག་ཏུ་གསལ་བ་ལ༔ སོགས་ཀྱི་རྗེས་ཨཱ་ལི་ཀ་ལི་དང་ཡི་གེ་བརྒྱ་པའི་མཐར། ཨ་ཀ་རོ་བཟླ་༼སྔགས་འདི་བརྗོད་ཅིང་ཆོས་ཉིད་བསམ་གྱིས་མི་ཁྱབ་བའི་དོན་དྲན་པར་
བྱས་བས་རྡུལ་ཚོན་གྱི་དཀྱིལ་འཁོར་བཤིག་པའི་ཉེས་པ་ཁེག་པའི་ཕྱིར་རོ། །མཆན།༽ཞིང་རྡོ་རྗེ་བཅས་པའི་ལག་གིས་དབང་ལྡན་ནས་བརྩམས་ཏེ་མཚན་མའི་དཀྱིལ་འཁོར་ལྟེ་བའི་བར་བསུབས་ཏེ་ལྷ་མཚན་རྣམས་ནས་
ཅུང་ཟད་རེ་མགོ་བོར་བསྐུ་ཞིང་ཡོ་བྱད་གཞན་རྣམས་དབེན་པར་བསྡུ། རྡུལ་ཚོན་ཕྱགས་པ་རཏྟའི་བུམ་པར་བླུག རས་བྲིས་ཡིན་ན་བརྟེན་བཞུགས་བྱ།༼རས་བྲིས་ཀྱི་དཀྱིལ་འཁོར་དམ་ཡེར་ཡོད་བའི་ཐད་

༄༅། །གཤེགས་བཞུགས་ཀྱི་རིག་བ་ཐ་དད་དུ་འདོད་པ་སོགས་རྣོན་པོའི་རིག་བ་ཕྱོགས་གང་ལའང་འཇུག་བས་དེ་དག་ལ་དགག་སྒྲུབ་འདིར་དབུས་སུ་བཞག་ནས། གོ་དོན་བློས་སླང་གི་རྣམ་ཆ་བརྟེན་བར་བཅས་བ་འོད་དུ་ཞུ་ནས་རས་བྲིས་ཀྱི་རྣམ་པར་ཤེས་པ་ཉིད་དཔྱད་བཟོད་པའི་
ཕྱོགས་སུ་སྣང་ངོ་། །མཆན།༽ཇི་ལྟར་ཡང་བདག་ཉིད་རྩ་བའི་དཀྱིལ་འཁོར་ལ་རྟག་ཆད་ཀྱི་མཐའ་བསལ་བའི་རྫོགས་རིམ་བསྡུ་ལྡང་གཉིས་ཁ་ཚང་དགོས་ཕྱིར། ཧཱུྃ༔ རྟག་ཏུ་མི་འགྱུར་ཐིག་ལེ་ཆེན་པོའི་ངང༔
ཞེས་པས་རྒྱུན་སྤྱོད་གཉུག་མའི་ལྷར་ལྡང་བའང་གཅེས་ཅེས་སོ། །གསུམ་པ་ཕུར་བུ་དབྱུང་བ་ནི། ཕྱོགས་མཚམས་ཀྱི་ཕུར་བུ་རྣམས་འོག་ནས་རིམ་པར་ཧཱུྃ་མཛད་ཀྱི་ཕྱག་རྒྱ་དང་སུམྦྷ་ནིའི་
སྔགས་ཀྱིས་དབྱུང་ཞིང་། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནི་སྭཱ་ཧཱ། ཞེས་བཟླ་བཞིན་པར་ཕུར་རྩེ་འོ་མས་བཀྲུས་ཞིང་ཕུར་ཁུང་ལའང་འཐོར་ཞིང་སས་དགང་། དེ་
དག་རྣམས་རང་བཞིན་དམིགས་མེད་ཀྱི་ལྟ་བས་རྒྱས་བཏབ་སྟེ་བསྡུ་བ་ལས་གཤེགས་གསོལ་མི་བྱའོ། །བཞི་པ་རྡུལ་ཚོན་གཤེགས་པ་ནི། སྒྲུབ་དབང་ཆེན་མོ་དང་འབྲེལ་ཚེ་རྡུལ་ཚོན་ཆ་

གསུམ་༼སྦྱིན་མའི་སྔགས་འདིས་གེགས་རྣམས་ཉམས་པ་དང་འཆིང་བ་གསོ་བར་བསྟན་པས་དེ་ལྟར་བཀྲུས་པའི་མཐུས་གེགས་རྣམས་གསོལ་ཏེ་སངས་རྒྱས་པར་བསམ་མོ། །མཆན།༽དུ་བགོས་ལ། ཆ་གཅིག་སྒྲུབ་རྫས་མ་ཚང་བ་མེད་པ་དང་བཅས་རིན་
ཆེན་འབྲུ་སྨན་དར་ཟབ་ཀྱིས་བཀང་བའི་བུམ་པའི་བཅུད་དུ་བལྟམས་པ་ཁ་བཅད་དེ། དཀྱིལ་འཁོར་གྱི་སྟེགས་བུ་འགྱུར་བ་མེད་པ་ལྟ་བུའི་ཞབས་དང། ཡང་ན་མཛོད་ཕུགས། ཡུལ་
གྱི་དབུས། རྒྱབ་རི་སོགས་ལ་ལས་གཞུང་ལྟར་གྱི་ཆོ་གས་བུམ་པའི་གཏེར་དུ་སྦས། ཆ་གཅིག་རི་མཐོན་པོའི་རྩེ་ནས་རླུང་ལ་བསྐུར་ཞིང་བཏགས་གྲོལ་གྱི་རྒྱུད་ཅི་མང་བཀླག་ཆ་གཅིག་
གཡང་ན་ཡོངས་རྫོགས་སྤོས་རོལ་སྤྱན་གཟིགས་ལ་སོགས་པས་སྣ་དྲངས་ཏེ་ཆུ་ཀླུང་དང་། རྒྱུན་འབབ་མཚོ་དང་ཆུ་མིག་སོགས་ལ་གཤེགས་གསོལ་བྱ་ཞིང་སྤྲོ་ན་ཆོ་གའི་སྦྱོར་བའང་ཡོད་པ་
གཞན་དུ་བལྟའོ། །༼ཆུ་འགྲམ་དུ་ཀླུའི་དཀྱིལ་འཁོར་བྱ་བ་དང་། མཆོད་གཏོར་བསྔོས་ཏེ་རྡུལ་མཚོན་གླུ་ལ་གཏད་པ་དང་། རྡུལ་ཚོན་ཁྱེར་བའི་བུམ་པ་ཆུས་བཀང་ནས་གནས་སུ་དངོས་གྲུབ་གྱི་ཚུལ་དུ་ཁྱེར་ནས་དཀྱིལ་འཁོར་གྱི་ཁང་བ་ལ་སོགས་པར་གཏོར་ཞིང་ཤིས་པ་དང་ཞི་

༄༅། །བའི་ལས་བྱ་བ་ལ་སྩོགས་སོ། །མཆན།༽ལྔ་པ་བསྔོ་སྨོན་གྱི་མཐའ་བསྡུ་བ་ནི། གཞུང་གི་ཁོངས་བཟུང་ལ་རྒྱས་པའི་ཡན་ལག་སྦྱར་བས་མཐའ་རྒྱས་སུ་བྱ་ཞིང་བཀྲ་ཤིས་ཀྱི་ཆར་དབབ་པ་
སོགས་དཀྱུས་ལྟར་ཤེས་པར་བྱའོ། །འདིར་སྨྲས་པ། གསང་ཆེན་རྡོ་རྗེ་ཐེག་པའི་འཇུག་སྒོ་མཆོག །དབང་གི་ཆུ་བོ་ཆེན་པོ་འབབ་སྟེགས་ལས། །རྣམ་གྲོལ་རྒྱ་མཚོར་འཇུག་པའི་ཆོ་ག་མཁན། །ཀུན་
གྱིས་རྟོགས་དཀའི་གནས་དེ་གསལ་བར་བྱས། །སྔོན་ཆད་རྡོ་རྗེའི་ཚིག་གིས་ཉེར་བཅིངས་པའི། །བདག་འཇུག་རྐྱང་བའི་ཕྲིན་ལས་ལྷན་ཐབས་ཀྱིས། །ཕྱེ་ཡང་དངོས་དོན་ཇི་བཞིན་མ་ལྷོངས་
པས། །བསྐུར་ཐོབ་འདུན་པས་བསྒྱུར་བ་ཙམ་ལས་མེད། །འདི་ན་རྒྱལ་དབང་མཚོ་སྐྱེས་རྡོ་རྗེས་དབང་བསྐུར་དོན་བརྒྱུད་སྤྲིན་ཕུང་ལྡན། །ངེས་པ་དོན་གྱི་སྙན་རྒྱུད་སྙིང་པོ་བདག་ལ་བབས་པའི་
བདེན་པ་ཡིས། །རང་ཉམས་ལོངས་ཤིང་གཞན་ལ་རྒྱ་ཆེར་འདོམས་པའི་ལུང་བསྟན་མངོན་གྱུར་པས། །ཤེར་རབ་གསུམ་གྱི་གློག་ཕྲེང་དབུས་ནས་བཤད་པའི་འབྲུག་སྒྲ་ལྡིར་བར་བྱས། །

གང་ཚེ་རྔ་ཡབ་གླིང་གི་དོགས། །ཞི་བའི་གྲོང་ཁྱེར་ཆེན་པོ་ནས། །རིག་འཛིན་ཐོད་པའི་དུམ་བུ་རྩལ། །དེ་ཡང་དགྱེས་པའི་སྤྱན་ཟུར་གཡོ། །ལྷ་དང་ལྷ་མིན་གྲུབ་པ་ཅན། །
མཁའ་འགྲོ་དམ་ཅན་གཏེར་བདག་ཀྱང་། །པྲཛྙཱ་རསྨིའི་ལུང་རྟོགས་བསྟན། །དེང་སང་ཁྱོད་ཀྱིས་འཛིན་ཞེས་བསྔགས། །ཀྱེ་ཧོ་གསང་ཆེན་ལམ་གྱི་གནད་ཀུན་དབང་བཞིའི་ངེས་འབྱེད་དེ་
ལ་གནས། །གང་གི་རང་བཞིན་རྒྱུད་ལུང་དཔང་བཞག་དགོངས་པའི་རྩལ་གྱིས་བཀྲལ་བ་འདིས། །སྐལ་ལྡན་མང་པོར་ཐམས་ཅད་གཟིགས་པའི་གོ་འཕང་སྟེར་ལ་ནེམ་ནུར་སྤངས། །དེ་ཕྱིར་
འདི་ནི་པདྨའི་ཞལ་ལུང་མཁྱེན་བརྩེའི་དགོངས་རྒྱན་གསར་པ་ཡིན། །ལུང་དང་རིག་པའི་དབུགས་བྲལ་སེངྒེའི་གསོབ། །མདའ་ལྔ་སྙིང་ལ་བཀང་བའི་གྲོང་ཁྱེར་དུ། །ཞུགས་ཏེ་སྲིད་འབྱོར་
གཡུ་རལ་ཇོམ་པ་དེར། །ཆོས་དང་གང་ཟག་བཟང་པོའི་ལས་འཕྲོ་བསྐལ། །རྨོངས་པའི་ཁ་འཛིན་མན་ངག་བྱུང་ཁུངས་སྤ། །ལྕེ་གཉིས་རྐྱོང་བའི་དུག་སྦྲུལ་ནག་པོ་ཡང་། །ཁོ་བོའི་སྔོན་

༄༅། །སྨོན་བརྫི་བར་མ་ནུས་ནས། །གཏི་མུག་མུན་པའི་ཁུང་བུར་བློས་ཞེས་གླེང་། །འདི་ལ་འདྲ་མིན་བཅོས་མས་བསླད་པ་དང་། །གཟུ་ལུམ་རས་ཆོད་བྱེད་པའི་རིགས་བྱུང་
ན། །དེ་ཡི་སྙིང་ཁྲག་རྡོ་རྗེ་གཤོག་རྒོད་མས། །ཐང་ལ་ཐོས་ཤིག་བཛྲ་ས་མ་ཡ། །དགེ་ཚོགས་དེ་ཡིས་ཕན་བདེ་མ་ལུས་པའི། །འབྱུང་ཁུངས་རྒྱལ་བའི་བསྟན་པ་དར་བ་དང། །ཁྱད་པར་
ཀུན་མཁྱེན་ཤནྟ་པུ་རི་པའི། །རིང་ལུགས་ཡར་ཟླའི་མཆེད་པོར་འགྲན་གྱུར་ཅིག །བདག་ཀྱང་རྣམ་ཀུན་རྒྱལ་བའི་བསྟན་ལ་རབ་ཞུགས་ནས། །ནགས་ཚལ་སྨན་ལྗོངས་པདྨའི་ར་བས་མཛེས་པ་
དེར༑ ༑རང་དོན་ཞི་བའི་ཏིང་འཛིན་སྒོམ་དང་ཆབ་གཅིག་པར། །དཔག་ཡས་འགྲོ་ལ་ཆོས་ཀྱི་རྔ་ཆེན་བརྡུང་གྱུར་ཅིག །དེར་ཡང་སྨོན་དང་ལས་ཀྱིས་ཉེར་འབྲེལ་བའི། །སེམས་ཅན་མང་པོ་ངན་
འགྲོའི་སྒོ་འགེགས་ཤིང་། །ནང་དབྱིངས་གདོད་མའི་ཟད་ས་ཆེན་པོ་རུ། །འཇུག་པའི་དེད་དཔོན་དམ་པར་འགྱུར་བར་ཤོག །གནས་སྐབས་ཟབ་ལམ་འདི་ཡི་ཕྲིན་ལས་ཕྱོགས་ལས་རྣམ་

རྒྱལ་རྔ་བོ་ཆེ། །སྲིད་རྩེའི་བར་དུ་འགོག་པ་མེད་པའི་རྟེན་འབྲེལ་དབྱུག་གུས་ལེགས་བརྡུངས་ཤིང་། །ཕྱོགས་དུས་ཀུན་ཏུ་གྲོལ་བའི་ཐིག་ལེའི་སྙན་གྲགས་གོས་ཀྱིས་རབ་གཡོགས་པའི། །དགའ་
སྟོན་གསར་པ་མིག་གི་བདུད་རྩིར་ཅིར་ཡང་བརྩེན་པའི་བཀྲ་ཤིས་ཤོག །ཅེས་པདྨའི་ཞལ་གདམས་གྲོལ་ཐིག་དགོངས་པ་རང་གྲོལ་གྱི་ལམ་རྒྱས་པའི་རིག་འཛིན་བདེ་གཤེགས་ཀུན་འདུས་ཀྱི་སྒྲུབ་
དབང་ཆེན་མོའི་ཆོག་ཁྲིགས་བཀླགས་ཆོག་ཏུ་བཀོད་པ་མཁྱེན་བརྩེའི་དགོངས་རྒྱན་ཅེས་བྱ་བ་འདི་ནི་རྒྱལ་སྲས་ཤནྟ་པུ་རི་པས་ལམ་བསྡུས་པའི་ཚིག་འགྲེལ་ཐར་པའི་འཇུག་ངོགས་སུ། ཟབ་
མོའི་ཆོས་ཚུལ་འདི་འདྲ་རང་སྟོབས་བློ་ཡིས་འཇུག་པ་གཞན་ཡང་པད་མ་འབྱུང་གནས་དྲི་མེད་མཁྱེན་བརྩེའི་སྨོན་ལམ་དབང་གི་སྣ་ཚོགས་རང་གྲོལ་བདག་གིས་ཉེ་བར་སྦྱར་བས་དགེ་ཞེས་སྨོན་
ལམ་གཏད་རྒྱ་ལུང་བསྟན་དང་བཅས་ཏེ་ཟབ་དོན་འདིའི་བདག་པོར་དབང་བསྐུར་བ་ལྟར། བཀླགས་ལུང་ཚིག་བརྒྱུད་ཙམ་ལས་རྩལ་འདོན་གྱི་འཆད་ཉན་ནུབ་ཅིང་དོན་བརྒྱུད་ནམ་མཁའི་པདྨོ་

༄༅། །ལ་ཅོ་འདྲི་བའི་ཚེ་བདག་ཉིད་འོད་གསལ་དག་པའི་སྣང་ཆ་ལ་བྱིན་རླབས་ཉེ་བརྒྱུད་ཀྱི་ཚུལ་དུ་ཨོ་རྒྱན་ཆེན་པོས་སྩལ་ཞིང་། རྗེ་བཙུན་པྲཛྙཱ་རསྨིའི་ཐུགས་རྗེ་དང་སྨོན་པའི་རང་
གཟུགས་འགོགས་ཏུ་མེད་པའི་མཐུ་ཆེན་པོས་ཉེ་བར་བསྐུལ་ཏེ། གང་གི་བསྟན་པའང་རི་མོའི་མར་མེ་ལྟ་བུར་ཉམས་དམས་པའི་ཚུལ་བློ་ལ་གདུང་བའི་ཁུར་དུ་ལྕི་བས། རང་སྟོབས་ཀྱི་ཤད་བསྐྱེད་
པ་དང་ཆབ་གཅིག་རིག་འཛིན་གྱི་སྤྲུལ་པའི་ཟློས་གར་པདྨ་ཆོས་འབྱོར་རྒྱ་མཚོ་ཕྲིན་ལས་གྲུབ་པའི་རྡོ་རྗེའི་བཀས་བསྐུལ་ཏེ་འོད་གསལ་གཉུག་མའི་ཕོ་བྲང་པདྨ་འོད་གླིང་དུ་ལམ་རྒྱས་པ་རིག་འཛིན་
གྱི་དཀྱིལ་འཁོར་ཆེན་པོར། དམ་རྫས་བདུད་རྩིའི་སྒྲུབ་ཆེན་རྒྱ་གར་རིག་འཛིན་གྱི་ལུགས་སུ་བསྒྲུབ་པའི་རྗེས་འབྲེལ་དུ། དབང་ཆོག་འདིའི་སྒོ་ནས་རྟེན་འབྲེལ་གྱི་སྒོ་དང་པོར་བསྒྲིག་ཆོག་པ་ཞིག་
དགོས་ཞེས་ནན་ཏན་ཆེན་པོས་ཕེབས་པ་ལས། རང་བཞིན་རྫོགས་པ་ཆེན་པོའི་ལམ་ནས་སྣང་བ་རྒྱ་ཡན་དུ་གྲོལ་བའི་རྣམ་འབྱོར་པ་མཁྱེན་བརྩེའི་འོད་ཟེར་གྱིས་གཏེར་ཆེན་བླ་མ་ཤནྟ་པུ་རིར་

གཤེགས་ནས་བགྲང་བྱའི་འཁོར་ལོ་མིག་ཀླུ་རི་བོང་གི་གྲངས་སླེབ་པ་ཆུ་མོ་ལུག་གི་ལོའི་ལྟད་མོའི་ཟླ་བ་ལ་གནས་དེ་ཉིད་དུ་སྦྱར་བ་དཔལ་སྔགས་ཀྱི་སྲུང་མ་རྡོ་རྗེ་གཤོག་རྒོད་མས་གཉེར་ཁ་གྱིས་
ཤིག ༑ས་མ་ཡ། སིདྡྷི་རསྟུ། མདོ་སྔགས་ཀྱི་ལམ་སྤྱི་དང་བྱེ་བྲག་པ་རྣམས་དབང་གིས་ལུས་ཡོངས་སུ་རྫོགས་པའི་ཁོག་ནས་འཚོལ་ཞིང་སྒྲ་ཇི་བཞིན་པར་རྟོགས་པའི་ཕྱིར་འདི་ནི་རྒྱུད་སྡེའི་
ངེས་གསང་བླ་ན་མེད་པ་ཡིན་ལ། དེའི་ཕྱིར་དེང་སང་རྡོ་རྗེ་ཐེག་པའི་བསྟན་པ་ཤིན་ཏུ་ཉམས་དམས་པར་མཐོང་ནས་སླར་ཡང་ཚིག་གི་མདུད་པ་རྣམས་མཆན་བུས་གསལ་བར་བྱས་པ་ཡིན་པས་
རྟོག་དཔྱོད་དང་ལྡན་པ་རྣམས་ཀྱིས་གོ་བའི་གཏིང་ཕྱིན་པར་བལྟ་བ་དང་། འབྲི་བའི་ཚེ་མཆན་ཡིག་ལ་མ་དག་པ་རྒྱུན་འབྱམས་མི་འཚལ་ལོ། །

༄༅། །གྲོལ་ཏིག་མཐོང་བ་རང་གྲོལ་གྱི་དམིགས་རིམ་གསང་བ་ལས་ཀྱང་ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས་སོ། །

༄༅། །ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ་ཨཱཿ འདིར་འོད་གསལ་རྡོ་རྗེ་སྙིང་པོའི་གྲོལ་ཐིག་དགོངས་པ་རང་གྲོལ་ལམ་གྱི་རིམ་པ་ཆོས་གསལ་བ་གཏེར་བྱོན་གྱི་དཔེ་རྒྱུད་ཀྱི་ནང་ལ་རྒྱ་ཆེར་བཤད་མོད་ལག་ཀྱང༔ ལས་དང
་པོ་པ་འཇུག་པ་བདེ་བའི་ཆེད་དུ་དམིགས་བའི་སྐོར་རྣམས་མདོར་བསྡུས་བསྟན་པར་བྱ་བ་ནི༔ ཐོག་མར་སྟན་བདེ་བ་ལ་སེམས་དཔའི་དཀྱིལ་མོ་ཀྲུང་ངམ་ཙོག་བུ་གང་ལེགས་ཀྱི་ཚུལ་དུ་བྱས་ཏེ་རླུང་དལ་བུས་ལན་གསུམ་ཕྱིར་ཕྱུངས་ལ༔ སླར་ནང་དུ་དལ་བུས་སྟེང་རླུང་ཆིལ་གྱིས་མནན་ཏེ༔
འོག་རླུང་འཁྲུལ་མེད་མན་ངག་ལྟར་བརྔུབས་པས༔ ཡུན་ཅུང་ཟད་གནས་བར་བྱས་ནས༔ སླར་རླུང་འཛིན་དང་བསྟུན་པའི་རྐེད་པ་ཆུན་བཙལ་བའི་གཡས་གཡོན་བསྐོར་བ་དང༔ གཞུ་འགེངས་ཕུལ་འཐེན་འབེབས་ཆུང་ཅི་རིགས་བྱས་ནས༔ དེའི་ངང་ནས་ཚེ་འདི་ལ་མངོན་པར་ཞེན་པའི་
གཉེན་བོར་དལ་འབྱོར་རྙེད་པར་དཀའ་བ་བསམ་པ༔ ལེ་ལོ་དང་བཏང་སྙོམས་ལས་ཀྱི་གཉེན་བོ་འཆི་བ་མི་རྟག་པ་བསམ་པ། སྲིད་པ་ལ་བདེ་བར་འཛིན་པའི་གཉེན་པོར་འཁོར་བའི་ཉེས་དམིགས་བསམ་པ། དལ་འབྱོར་དོན་ཡོད་པར་བྱ་བའི་ཕྱིར་ཐར་བའི་ཕན་ཡོན་བསམ་པ་སྟེ། ཐུན་

༄༅། །མོང་གི་སྔོན་འགྲོ་བཞིས་རྒྱུད་སྣོད་དུ་རུང་བར་བྱས་ནས། ཐུན་མོང་མ་ཡིན་པའི་སྔོན་དུ་འགྲོ་བ་བཞི་ལས༔ དང་པོ་ཆོས་ཐམས་ཅད་ཀྱི་རྟེན་དུ་གྱུར་བ་སྐྱབས་སུ་འགྲོ་བའི་ལམ་གྱི་རིམ་པ་ནི། ཡར་སྣ་དྷུ་ཏིའི་ཐད་ཀྱི་མདུན་གྱི་ནམ་མཁའ་འཇའ་འོད་
འཁྱིལ་བའི་གུར་ཁང་གི་དབུས་སུ་སྣ་ཚོགས་པད་མ་ཉི་ཟླའི་སྟེང་དུ། ངོ་བོ་རྩ་བའི་བླ་མ་ལ་རྣམ་པ་ཆོས་སྐུ་ཀུན་ཏུ་བཟང་པོ་སྐུ་མདོག་མཐིང་ནག་ཕྱག་གཉིས་མཉམ་བཞག་ཕྱག་རྒྱ་ཅན་གྱི་ཡུམ་
ལ་འཁྱུད་པ། དེའི་པང་ཏུ་ཀུན་ཏུ་བཟང་མོ་སྐུ་མདོག་ལྗང་ནག་ཕྱག་གཉིས་བསྣོལ་ཐབས་ཀྱིས་ཡབ་ཀྱི་མགུལ་ནས་འཁྲིལ་ཞིང་། གཉིས་ཀའང་དབུ་རྒྱན་དང་། ཕྱག་ཞབས་མགུལ་རྒྱན་
གྱི་གདུབ་སྐོར་མ་གཏོགས་གཅེར་བུའི་རྣམ་པ་ཅན། ཤིན་ཏུ་དྭངས་ཤིང་རྙོག་པ་མེད་པ། ཡབ་ཀྱི་དབུ་སྐྲ་ཐོར་ཅོག་ཏུ་བཅིངས་ཤིང་གཙུག་ཏོར་གྱི་ནོར་བུ་ལྟར་མི་མངོན་ཞིང་། ཡུམ་

གྱི་དབུ་སྐྲ་ཕྱེད་བཅིངས་ཅན། དེའི་མདུན་གྱི་ནམ་མཁར་པད་ཟླའི་སྟེང་དུ་རྡོ་རྗེ་སེམས་པ་སྐུ་མདོག་དཀར་ལ་དམར་བ། ཕྱག་གཡས་ཤེལ་གྱི་རྡོ་རྗེ་རྩེ་ལྔ་པ་ཡུམ་དང་སྙོམས་པར་འཇུག་
པའི་ཐུགས་ཀར་གཏོད་པའི་ཚུལ་དང་། གཡོན་པ་དེའི་ཡུ་བ་བྱས་པའི་དྲིལ་བུ་དཀུར་བརྟེན་ཅིང་། ཞབས་རྡོ་རྗེའི་དཀྱིལ་མོ་ཀྲུང་གིས་བཞུགས་པའི་པང་དུ་ཡུམ་སྙེམས་མ་དཀར་
མོ་གྲི་ཐོད་འཛིན་པས་ཡབ་ཀྱི་མགུལ་ནས་འཁྲིལ་བ། གཉིས་ཀའང་དར་དང་རིན་པོ་ཆེའི་རྒྱན་དུ་མས་སྨྲས་ཤིང་། ལོངས་སྤྱོད་རྫོགས་པའི་སྐུའི་ཆ་ལུགས་ཅན། ཀུན་བཟང་ཡབ་
ཡུམ་གཡས་ཀྱི་དཔུང་མཚམས་ཀྱི་ནམ་མཁའ་ལ་པད་ཟླའི་སྟེང་དུ། རིག་འཛིན་དགའ་རབ་རྡོ་རྗེ་ཕྱག་གཉིས་སྣོལ་ཐབས་ཀྱི་ཡུམ་ལ་འཁྱུད་ཅིང་། ཞབས་གཉིས་རྡོ་རྗེ་དཀྱིལ་ཀྲུང་གི་
བཞུགས་པའི་པང་དུ་ཡུམ་སྐུ་མདོག་དཀར་ལ་དྭངས་པ་ཕྱག་གཉིས་བསྣོལ་ཐབས་ཀྱི་ཡབ་ཀྱི་མགུལ་ནས་འཁྲིལ་བ། འོད་ཟེར་ཀུན་ནས་འཕྲོ་ཞིང་སྤྲུལ་ལོངས་བྱེད་མའི་ཆ་ལུགས་ཅན། དེའི་

༄༅། །གཡས་སུ་པད་ཟླའི་སྟེང་དུ་རིག་འཛིན་གྱི་སློབ་དཔོན་ཆེན་པོ་པད་མ་འབྱུང་གནས་སྐུ་མདོག་དཀར་ལ་དམར་བའི་མདངས་ཅན། ཕྱག་གཡས་གསེར་གྱི་རྡོ་རྗེ་རྩེ་ལྔ་པ་ནམ་
མཁར་ཕྱར་སྟབས་དང་། གཡོན་པ་བུམ་ཐོད་བདུད་རྩིའི་གང་བ་བསྣམས་ནས་ཡུམ་ལ་འཁྱུད་པ་སྐུ་ལ་ཕོད་ཆེན་མཐིང་ཀ་དང་། ཆོས་གོས་དམར་སྨུག་གསེར་གྱི་ཧ་རིས་སྤྲས་པ་དབུ་ལ་པད་
ཞྭ་འདབ་ལྔ། སྙན་རྒྱན་མགུལ་ཆུ། ཕྱག་གདུབ་སོགས་འཆང་ཞིང་། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་པའི་པང་དུ། ཡུམ་ལྷ་ལྕམ་མནྡྷ་ར་བ་སྐུ་མདོག་དམར་
མོའི་རྣམ་པ་ཅན། འོད་མདངས་ཀུན་ནས་བཀྲ་ཞིང་། ཕྱག་གཉིས་གྲི་ཐོད་འཛིན་པས་ཡབ་ཀྱི་མགུལ་ནས་འཁྲིལ་བ། ཀུན་བཟང་ཡབ་ཡུམ་གྱི་སྐུ་དཔུང་གཡོན་གྱི་བར་སྣང་ལ་པད་
ཟླའི་སྟེང་དུ། ལོ་ཆེན་བཻ་རོ་ཙཱ་ན་དགེ་སློང་གཞོན་ནུའི་ཆ་བྱད་ཅན། ཕོད་ཁ་དང་ཆོས་གོས་སྐུ་ལ་གསོལ་ཞིང་། ཕྱག་གཉིས་མཉམ་གཞག་གི་ཕྱག་རྒྱས་ཡུམ་ལ་འཁྱུད་པ། དེའི་

པང་དུ་ཡུམ་ཡིད་བཞིན་འཁོར་ལོ་བཅུ་དྲུག་ལོན་པའི་ལང་ཚོ་དང་ལྡན་པས་ཡབ་ཀྱི་མགུལ་ནས་འཁྲིལ་བ་དེའི་གཡས་ཀྱི་པད་ཟླའི་སྟེང་དུ། ཆོས་རྒྱལ་ཁྲི་སྲོང་ལྡེའུ་བཙན་དཀར་དམར་
མདངས་ལྡན་རྒྱལ་པོའི་ཆ་ལུགས་ཅན་ཕྱག་གཉིས་མཉམ་བཞག་གི་ཕྱག་རྒྱས་ཡུམ་ལ་འཁྱུད་ཅིང་། ཞབས་གཉིས་དཀྱིལ་ཀྲུང་གིས་བཞུགས་པའི་པང་དུ་ཡུམ་མི་མོའི་གཟུགས་ཅན་སྔོ་
སང་མཛེས་ཤིང་ཡིད་དུ་འོང་བ་ཡབ་ཀྱི་མགུལ་ན་འཁྲིལ་བ། ཀུན་བཟང་གི་གཡས་ཀྱི་ཆ་ལ་པད་ཟླའི་སྟེང་དུ། ཞི་བ་རྡོ་རྗེ་དབྱིངས་ཀྱི་དཀྱིལ་འཁོར་གྱི་ལྷ་ཚོགས་ལོངས་སྤྱོད་རྫོགས་པའི་
སྐུའི་ཆ་ལུགས་ཅན། ཐབས་ཤེས་དབྱེར་མེད་ཀྱི་ཚུལ་དུ་བཞུགས་ཤིང་ཡབ་ཡུམ་ཐམས་ཅད་ཀྱང་ཕྱག་གཉིས་རྡོ་དྲིལ་འཛིན་ཅིང་འཁྲིལ་སྦྱོར་ཅན་གྱི་རྣམ་པ་ཅན། ཞབས་གཡས་བསྐུམ་ཞིང་གཡོན་
བརྐྱང་བ་འདོར་སྟབས་ཀྱིས་བཞུགས་པ། ཀུན་བཟང་གི་གཡོན་ཕྱོགས་སུ་པད་ཟླའི་སྟེང་དུ། ཁྲག་འཐུང་འཇིགས་བྱེད་ཆེན་པོའི་དཀྱིལ་འཁོར་མ་ལུས་ཤིང་ལུས་པ་མེད་པའི་ཚོགས་

༄༅། །རྣམས་ཡབ་ཡུམ་གཉིས་མེད་ཀྱི་འཁྲིལ་སྦྱོར་ལ་བརྩོན་ཞིང་། གྲི་ཐོད་ཀྱི་ཕྱག་རྒྱ་ཅན། དུར་ཁྲོད་ཀྱི་ཆས་བརྒྱད་ཀྱིས་བརྒྱན་ཅིང་། ཞབས་གཉིས་འདོར་སྟབས་ཀྱི་
བཞུགས་པ། དེ་དག་གི་པད་སྐོར་ལ་འདས་མ་འོངས་ད་ལྟ་དུས་གསུམ་གྱི་སངས་རྒྱས་མ་ལུས་ཞིང་ལུས་པ་མེད་པའི་ཚོགས་ཀྱི་མེར་གྱིས་གང་བའི་ཚུལ་དང་། དེ་རྣམས་ཀྱི་མདུན་དུ་
པད་ཟླའི་སྟེང་དུ། རང་བཞིན་འོད་གསལ་རྫོགས་པ་ཆེན་པོའི་རྒྱུད་འབུམ་ཕྲག་དྲུག་ཅུ་རྩ་བཞི་པོ་ཏི་གླེག་བམ་འོད་སྣང་གི་ཚུལ་དུ་བཞུགས་པ། ཀུན་བཟང་གི་རྒྱབ་ཕྱོགས་སུ་པད་ཟླའི་སྟེང་ཚ
དུ་རིག་འཛིན་རྡོ་རྗེ་ཆོས་སྐུ་མདོག་དམར་སྐྱ་ལོངས་སྐུའི་ཆ་ལུགས་ཅན་ཕྱག་གཉིས་རྡོ་དྲིལ་ཐུགས་ཀར་འཛིན་ཅིང་། ཞབས་འདོར་སྟབས་ཀྱིས་བཞུགས་པ། དེའི་འཁོར་དུ་ཉེ་བའི་སྲས་
བཅུ་དང་རིག་འཛིན་དཔའ་བོ་མཁའ་འགྲོའི་ཚོགས་སྤྲིན་གྱིས་ཕུང་པོ་འཁྲིགས་པ་ལྟ་བུ་བཞུགས་པ། འོག་མིན་མཐའ་བསྐོར་གྱི་ཆ་ལ་དཔལ་སྔགས་ཀྱི་སྲུང་མ་ནོར་ལྷ་གཏེར་བདག་གིས་ཚོགས་

ཏིལ་གྱིས་གོང་བུ་ཁ་བྱེ་བའི་ཚུལ་གྱིས་བཞུགས་ཤིང་། རང་སྣང་ལས་གྲུབ་པའི་ལྷ་སྣ་ཚོགས་དེ་དག་ཐམས་ཅད་ཀྱི་ཐུགས་རྒྱུད་བདེ་བ་ཆེན་པོས་གཏམས་ཤིང་། ཡེ་ཤེས་ལྔའི་འོད་སྣང་།
ཀུན་ཏུ་འགྲོ་བ་དང་བཅས་པའི་ངང་ནས་དཔེ་རྒྱུད་ཇི་ལྟར་བྱུང་བ་བཞིན་སྐྱབས་སུ་འགྲོ་ཞིང་། རང་རིག་སྐུ་གསུམ་ཡེ་ནས་ལྷུན་གྲུབ་ཞེས་གནས་ལུགས་རྡོ་རྗེའི་སྐྱབས་འགྲོ་ནི། དབྱིངས་རིག་གཉིས་མེད་སྟོང་གསལ་ཆེན་པོའི་དོན་ལ་མཉམ་པར་འཇོག་པའོ། །ཚོགས་
རྫོགས་པ་མཎྜལ་གྱི་ཁྲིད་ནི། དང་པོ་སྤྲུལ་སྐུའི་མ་ཎྜལ་ཚོམ་བུ་སོ་བདུན་མ་ཚངས་ཆེན་ཞིང་གིས་བཀོད་བ་དང་། ལོངས་སྐུའི་མཎྜལ་ཚོམ་བུ་དགུ་མ་རང་སྣང་ལྷུན་གྲུབ་ཆེན་པོ་ཚངས་པ་རྔ་སྒྲའི་ཞིང་གི་བཀོད་པ་དང་། ཆོས་སྐུའི་མཎྜལ་ཚོམ་བུ་ལྔ་ལ་རྡོ་རྗེ་སྙིང་པོའི་ཞིང་གིས་བཀོད་པ་
དང་བཅས་པ་བློ་ཡི་ཡུལ་དུ་མངོན་བར་བླངས་ནས་འབུལ་བ་ནི། རིན་ཆེན་མཎྜལ་སྣ་ཚོགས་མཆོད་པའི་སྤྲིན་ཞེས་སོགས་ཀྱིས་འབུལ་བ་ནི་ཕྱིའི་མཎྜལ་དང་། ནང་རྫོགས་བ་ཨ་ནུ་དང་མཐུན་པར་རང་གི་ལུས་ངག་ཡིད་གསུམ་འབུལ་བ་དང་། གསང་བ་རྫོགས་པ་ཨ་ཏི་དང་མཐུན་པར་
ངོ་བོ་རང་བཞིན་ཐུགས་རྗེ་གསུམ་གྱིས་ཚུལ་དུ་འབུལ་བ། ཡང་གསང་དེ་ཁོ་ན་ཉིད་ཀྱི་མཎྜལ་རིག་པ་གཏིང་གསལ་ཆེན་པོར་འཇོག་པའོ། །དེ་ཉིད་དང་འབྲེལ་བ་ཀུ་སུ་ལུའི་ཚོགས་མཆོད་འབུལ་བ་ནི། རང་གི་སྙིང་ནང་ནས་རྡོ་རྗེ་རྣལ་འབྱོར་མ་སྐུ་མདོག་

༄༅། །དམར་མོ་གཅེར་བུ་ཞལ་གཅིག་ཕྱག་གཉིས་མ་གཡས་གྲི་གུག་ནམ་མཁར་ཕྱར་ཞིང་། གཡོན་ཌ་མ་རུ་འཁྲོལ་ཐབས་ཀྱི་འཆོར་འཛིན་མཛད་པ། སྐུ་ཆུང་ཞིང་ཡན་ལག་
རགས་པ་གཅིག་བརྒྱང་ཏེ་ཚངས་པའི་བུ་གར་ཐོན་པ་དང་། རང་གི་མདུན་དུ་ཐོད་པ་སྐྱེད་པུ་གསུམ་གྱི་སྟེང་དུ། རྣལ་འབྱོར་མའི་གྲི་གུག་གིས་རང་གི་ཐོད་པ་བྲེག་པ་དང་སྐྱེད་བུའི་
སྟེང་དུ་བཀལ་བ། རྒྱ་ཁྱོན་ཆོས་ཀྱི་དབྱིངས་དང་མཉམ་པའི་ནང་དུ་རང་གི་ལུས་འཕར་ཏེ་ཚངས་ཀྱི་ཞུགས་པ་དང་། རྣལ་འབྱོར་མས་རང་གི་ལུས་གྲི་གུག་གིས་གཏུབས་ཏེ། ཨོཾ་ཨཱཿ
ཧཱུྃ་གིས་ཟག་པ་མེད་པའི་བདུད་རྩི་དཀར་ལ་དམར་བའི་མདངས་ཆགས་པ་ཟད་མི་ཤེས་པ་གཅིག་ཏུ་གྱུར་ལ། ངག་ཏུ་ཨོཾ་ཨཱཿཧཱུྃ་ཞེས་བརྗོད་པའི་སྐྱབས་ཡུལ་གྱི་ལྷ་རྣམས་ཀྱི་ཞལ་ནས་འོད་ཀྱི་སྦུ་གུ་ཅན་གྱིས་བཞེས་བར་བསམ་ཞིང་། སླར་
ཐོད་པའི་སྒྱེད་པུ་དང་བཅས་པའི་ཡི་གེ་གསུམ་གྱིས་བྱིན་གྱིས་བརླབས་ནས། བདུད་རྩིར་གྱུར་ནས་བཞེས་པས་ཐུགས་རྒྱུད་བདེ་བ་ཆེན་པོས་གཏམས་ཤིང་། བདེ་སྟོང་གི་ཟློས་གར་

བཞུགས་པར་བསམ་ལ། སླར་རྣལ་འབྱོར་མ་གློག་འཁྱུགས་པ་ལྟར། ཀུན་ཏུ་བཟང་པོའི་ཐུགས་ཀར་ཐིམ་པ་ལ་མཉམ་པར་འཇོག་ཅིང་། མཐར་སྐྱབས་ཡུལ་གྱིས་འཁོར་རྣམས་འོད་དུ་
ཞུ་ནས་ཀུན་ཏུ་བཟང་པོའི་ཐུགས་ཀར་སྦྱར། ཀུན་བཟང་ཡབ་ཡུམ་ཀྱང་འོད་དུ་ཞུ་ནས་ཐིག་ལེ་མཐིང་ཀ་འོད་ཟེར་ཀུན་ནས་འཕྲོ་བ་ཅིག་དང་རང་གི་ཚངས་པའི་བུ་གར་ཐིམ་པས་སྐྱབས་
ཡུལ་དང་། རང་གི་ལུས་ངག་ཡིད་གསུམ་དབྱེར་མེད་ཅིང་ཐ་མི་དད་པའི་ཟབ་གསལ་གཉིས་མེད་ཀྱི་དོན་ལ་མཉམ་པར་འཇོག་པའོ། །སྡིག་སྒྲིབ་ཞི་བར་བྱེད་པ་རྡོ་རྗེ་སེམས་བའི་བསྒོམ་བཟླས་ནི་རང་གཞི་ལུས་སུ་གནས་
པའི་སྤྱི་གཙུག་ཏུ། འཇའ་དང་འོད་ཀྱི་གུར་ཁང་གི་དབུས་སུ།། ཟླ་བའི་དཀྱིལ་འཁོར་གྱི་སྟེང་དུ་ཨཱཿདཀར་པོ། དེ་ཡོངས་སུ་གྱུར་པ་ལས། དཔལ་རྡོ་རྗེ་སེམས་དཔའ་ཆུ་ཤེལ་ལྟར་དྭངས་ཤིང་གསལ་ལ་རྙོག་པ་
མེད་པ། ཕྱག་གཡས་ཤེལ་གྱི་རྡོ་རྗེ་རྩེ་ལྔ་འོད་ཟེར་ཀུན་ནས་འཕྲོ་བ་ཡུམ་དང་སྙོམས་པར་བཞུགས་པའི་ཐུགས་ཀར་བཏོད་པའི་ཚུལ་དང་། གཡོན་དེས་ཡུ་བ་བྱས་པའི་དྲིལ་བུ་དཀུར་

༄༅། །བརྟེན་པ་རབ་ཏུ་བཞད་པའི་མདངས་ཅན། རིན་པོ་ཆེའི་རྒྱན་དུ་མས་སྤྲས་ཤིང་། ལྷ་ཡི་གོས་པཉྩ་ལི་ཀའི་འཇགས་དཀྲིས་སུ་གསོལ་ཞིང་ཞབས་རྡོ་རྗེའི་དཀྱིལ་མོ་ཀྲུང་གི་བཞུགས་
པའི་པང་དུ་ཡུམ་སྙེམ་མ་དཀར་མོ་གྲི་གུག་དང་ཐོད་པ་འཛིན་པས་ཡབ་ཀྱི་མགུལ་ནས་འཁྱུད་པ། འོད་ཟེར་ཀུན་ནས་འཕྲོ་བའི་ཡབ་ཡུམ་གྱི་དཔྲལ་བར་ཐིག་ལེ་དཀར་པོ་ཟེར་ཐག་ཅན། མགྲིན་
པར་ཐིག་ལེ་དམར་པོ་ཟེར་ཐག་ཅན། སྙིང་ཀར་ཐིག་ལེ་སྔོན་པོ་ཟེར་ཐག་ཅན་ཀུན་ནས་འཕྲོ་བ་རྣམས་ཀྱི་རང་བཞིན་གྱི་གནས་ནས་རྡོ་རྗེ་སེམས་དཔའི་ལྷ་ཚོགས་སྤྱན་དྲངས་ནས་ཨརྒྷཾ་ནས་
ཤབྟའི་བར་གྱི་མཆོད། ཛཿཧཱུྃ་བཾ་ཧོས་གཉིས་སུ་མེད་པར་བསྟིམ་ཞིང་། ཡབ་ཡུམ་གཉིས་སུ་མེད་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨཱདཀར་པོ་དེའི་མཐའ་བསྐོར་དུ་ཨོཾ་བཛྲ་ས་
ཏྭ་ས་མ་ཡཿཞེས་པའི་ཡི་གེ་བརྒྱ་པའི་བསྐོར་བ་ལ་དམིགས་ཏེ། དེ་ལས་བདུད་རྩིའི་རྒྱུན་བྱུང་སྐུ་གང་སྦྱོར་མཚམས་ནས་བདུད་རྩིའི་རྒྱུན་དཔག་ཏུ་མེད་པ་བྱུང་། རང་གི་ཚངས་པའི་བུ་གར་

རྒྱ་སྐར་ཁ་བྱེ་བ་ལྟ་བུའི་ནང་དུ་བབས་པས། ལུས་གང་འཁོར་བ་ཐོག་མེད་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག་སྟེ། ཡི་གེ་བརྒྱ་བ་ཅི་ནུས་སུ་བཟླས་ཤིང་མཐར། མགོན་པོ་བདག་
ནི་མི་ཤེས་རྨོངས་པ་ཡི། །ཞེས་སོགས་བརྗོད། རྡོ་རྗེ་སེམས་དཔའ་ཡབ་ཡུམ་གྱི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་དུ་གྱུར། སླར་ཡང་གཞི་ལུས་རྡོ་རྗེ་སེམས་དཔའ་
ཡབ་ཡུམ་དུ་གསལ་བའི་ཐུགས་ཀའི་སྔགས་ཕྲེང་ས་བོན་དང་བཅས་པ་འོད་ཟེར་འཕྲོས། ཕྱི་སྣོད་གཞལ་ཡས་ལས་གྲུབ་པའི་འཇའ་འོད་ཀྱི་རྣམ་པ་དང་། ནང་བཅུད་སེམས་ཅན་ཐམས་ཅད་རང་
འདྲའི་རྡོ་རྗེ་སེམས་དཔར་གསལ་བཞིན་བའི་ངང་ནས། བདེ་སྟོང་གི་བཟླས་པའི་ངག་གི་བཟླས་པ་རྟགས་དང་མ་ལྡན་གྱི་བར་དུ་བསྙེན་པར་བྱ་ཞིང་། དོན་གྱི་རྡོ་རྗེ་སེམས་དཔའ་ལ་མཉམ་པར་འཇོག་པར་བྱའོ། །རྒྱུད་ལ་ཡེ་ཤེས་གཅིག་ཏུ་འཕོ་བར་བྱེད་པ་བླ་མའི་རྣལ་འབྱོར་གྱི་ཁྲིད་ནི།
རང་ཉིད་རྡོར་སེམས་སུ་གསལ་བའི་སྤྱི་གཙུག་ཏུ་འཇའ་འོད་འཁྱིལ་བའི་གུར་ཁང་གི་དབུས་སུ། རིན་པོ་ཆེའི་སེང་ཁྲི་མིག་མང་རིས་ཡངས་ཤིང་རྒྱ་ཆེའི་སྟེང་། སྣ་ཚོགས་པད་མ་དང་ཉི་

༄༅། །ཟླའི་དབུས་སུ། ངོ་བོ་རྩ་བའི་བླ་མ་དང་དབྱེར་མ་མཆིས་པའི་སློབ་དཔོན་རིན་པོ་ཆེ་པད་མ་འབྱུང་གནས་སྐུ་མདོག་དཀར་ལ་དམར་བའི་མདངས་ཆགས་པ་ཕྱག་གཡས་
རྡོ་རྗེ་རྩེ་ལྔ་པ་གདེངས་ཐབས་ཀྱི་ཚུལ་དང་། གཡོན་པ་བུམ་ཐོད་བདུད་རྩིས་གང་བ་བསྣམས་པས་ཡུམ་གྱི་རྐེད་ལ་འཁྱུད་པ། ཞབས་རྒྱལ་པོ་རོལ་པའི་འདུག་སྟངས་ཀྱི་བཞུགས་ཤིང་། སྐུ་ལ་ཕོད་
ཆེན་མཐིང་ཀ་དང་ཆོས་གོས་དམར་སྨུག་ལ་གསེར་གྱི་ཧ་རིས་གསོལ་བ། པད་ཞྭ་འདབ་ལྔ་དམར་སེར་ལ་རྒྱན་སྤྲོད་ལྔས་མཛེས་པར་གསོལ་ཞིང་། རིན་པོ་ཆེའི་སྙན་རྒྱན། མགུལ་ཆུ།
ཞབས་གདུབ། ཕྱག་གདུབ་ལ་སོགས་པ་རྒྱན་དུ་མས་སྤྲས་པ། དེའི་པང་དུ་ཡུམ་ལྷ་ལྕམ་མནྡྷ་ར་བ་སྐུ་མདོག་དམར་མོའི་རྣམ་པ་ཅན། འོད་དང་བཀྲག་མདངས་གཟི་བརྗིད་ཀུན་ནས་།
འཕྲོ་བ། གཡས་ཀྱི་གྲི་གུག་དང་གཡོན་ཚེ་ཐོད་བསྣམས་པའི་ཡབ་ཀྱི་མགུལ་ནས་འཁྲིལ་བ། དབུ་སྐྲ་ཕྱེད་བཅིངས་ཐུར་དུ་གྲོལ་ཞིང་། སྐུ་སྨད་རིན་པོ་ཆེའི་རྒྱན་ཆ་འཁྲོལ་བ། ཡབ་ཡུམ་

གཉིས་མེད་བདེ་བ་ཆེན་པོས་ཐུགས་རྒྱུད་གཏམས་ཤིང་། ཆགས་པའི་ཟིལ་གྱི་བརླན་ཅིང་། ཐུགས་རྗེའི་འོད་ཟེར་ཀུན་ནས་འཕྲོ་བའི་རྣམ་པ་ཅན་གྱིས་བླ་མ་ཡབ་ཡུམ་ཀྱི་དཔྲལ་བར་ཨོཾ་དཀར་པོ། །
མགྲིན་པར་ཨཱདམར་པོ། ཐུགས་ཀར་ཧཱུྃ་སྔོན་པོ་རྣམས་ལས་འོད་ཟེར་འཕྲོས་པས་རང་བཞིན་གྱི་གནས་དང་། དཔལ་རི་པད་མ་འོད་ཀྱི་གཞལ་ཡས་ནས་རིག་འཛིན་སློབ་དཔོན་ཆེན་
པོ་ལ་འཁོར་རྒྱལ་བ་རྒྱ་མཚོའི་ཚོགས་དང་བཅས་པ་སྤྱན་དྲངས། མ་ཧཱ་གུ་རུ་ས་པ་རི་ཝཱ་ར་བཛྲ་ས་མ་ཡ་ཛ་ཛ༔ ཞེས་བས་སྤྱན་དྲངས། ཕྱི་ནང་གསང་གསུམ་གྱི་མཆོད་པ་འབུལ་ཞིང་། ཛཿཧཱུྃ་བཾ་ཧོཿ གཉིས་སུ་མེད་པར་
བསྟིམ་ཏེ། ཡན་ལག་བདུན་པ་འབུལ་ཞིང་། གྲོལ་ཐིག་བརྒྱུད་བའི་གསོལ་འདེབས་དང་། འདོད་པའི་དོན་ལ་གསོལ་བ་ཕུར་ཚུགས་སུ་བཏབ་པ། བླ་མ་ཡབ་ཡུམ་གྱི་དཔྲལ་བའི་ཨོཾ་ལས་འོད་སྣང་དཀར་པོ་དང་། བྱང་སེམས་དཀར་པོའི་རྒྱུན་
དཔག་ཏུ་མེད་པ་བྱུང་། རང་གི་དཔྲལ་བར་ཐིམ་པས་ལུས་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག་རང་ལུས་འོད་སྣང་དང་བྱང་སེམས་དཀར་པོས་ལྟེམས་སེ་གང་།

༄༅། །བླ་མ་ཡབ་ཡུམ་གྱི་སྐུ་རྡོ་རྗེ་དང་རང་གི་ལུས་དབྱེར་མེད་དུ་གྱུར་པ་ལ། དར་ཅིག་མཉམ་པར་བཞག བླ་མ་ཡབ་ཡུམ་གྱི་སྦྱོར་མཚམས་ནས་བྱང་སེམས་དཀར་དམར་དང་།
འོད་སྣང་དམར་པོའི་ཚོགས་དཔག་ཏུ་མེད་པ་བྱུང་། རང་གི་ལྕེ་ཐོག་ཏུ་བབས་ཏེ་མགྲིན་པར་ཐིམ་པས་ངག་གི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་དག རང་ལུས་
འོད་སྣང་དང་བྱང་སེམས་དམར་བོས་ལྟེམས་མེར་གང་། བླ་མ་ཡབ་ཡུམ་གྱི་གསུང་རྡོ་རྗེའི་ངོ་བོ་དང་། རང་གི་ངག་དབྱེར་མི་ཕྱེད་པར་གྱུར་པར་བསམ། བླ་མ་ཡབ་ཡུམ་གྱི་ཐུགས་
ཀའི་ཧཱུྃ་ལས་འོད་ཟེར་སྔོན་པོ་དང་། བྱང་སེམས་སྔོན་པོའི་ཚོགས་དཔག་ཏུ་མེད་པ་བྱུང་། རང་གི་སྙིང་ཁར་ཐིམ་པས། ཡིད་ཀྱི་སྒོ་ནས་བསགས་པའི་སྒྲིབ་གཉིས་བག་ཆགས་དང་
བཅས་པ་དག རང་ལུས་འོད་སྣང་བྱང་སེམས་སྔོན་པོས་ལྟེམས་མེར་གང་། བླ་མ་ཡབ་ཡུམ་གྱི་ཐུགས་རྡོ་རྗེའི་ངོ་བོ་དང་། རང་གི་སེམས་གཉིས་དབྱེར་མེད་གཅིག་ཏུ་གྱུར་པ་ལ། དར་

ཅིག་མཉམ་པར་འཇོག་ཅིང་། མན་དྷ་ར་བ་ཡེ་ཤེས་ལྔའི་རང་འོད་དུ་གྱུར་ནས། སློབ་དཔོན་རིན་པོ་ཆེ་ལ་ཐིམ། སློབ་དཔོན་རིན་པོ་ཆེ་ཡང་འོད་དུ་ཞུ་ནས་ཐིག་ལེ་མཐིང་ནག་འོད་ཟེར་
ལྔ་ལྡན་ཀུན་ཏུ་འཕྲོ་བ་གཅིག་ཏུ་གྱུར་ཏེ། རང་གི་ཚངས་པའི་བུ་གར་ཞུགས་ཐིམ་པས་བདག་གིས་ལུས་ངག་ཡིད་གསུམ་དང་། བླ་མ་ཡབ་ཡུམ་གྱི་སྐུ་གསུང་ཐུགས་མི་ཟད་པ་རྒྱན་གྱི་
འཁོར་ལོ་དང་དབྱེར་མེད་གཅིག་ཏུ་གྱུར་པར་བསམ་ཞིང་། རང་ལུས་འཇའ་འོད་ཟེར་སྣང་ཀུན་ཏུ་འཕྲོ་ཞིང་ཐིག་ལེ་ཤིག་གེ་བ་དེ་ལས་ཀྱང་འོད་ཟེར་ཕྱིར་འཕྲོས་པའི། འཇའ་འོད་ཐིག་
ལེ་ཟེར་སྣང་དང་བཅས་པ་ཀུན་ནས་འཕྲོ་བཞིན་པ་ལས་མཉམ་པར་འཇོག་ཅིང་། ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ ཞེས་ཅི་ནུས་བཟླས་ཤིང་། བླ་མ་སྤྱི་བསྒྲུབ་ཀྱི་བསྙེན་པ་མཐར་ཕྱིན་ཞིང་། ཀ་དག་གཏིང་གསལ་ཆེན་པོའི་
དོན་ལ་བློ་ཁ་དེང་ཚུད་པར་བྱའོ། །དེ་ལྟར་ཐུན་མོང་དང་ཐུན་མོང་མ་ཡིན་པའི་སྔོན་འགྲོ་རྣམས་ལེགས་པར་སྔོན་དུ་སོང་ནས། དངོས་གཞི་ལམ་གྱི་རིམ་པ་སྦས་དོན་ཡུམ་ཀའི་དོན་ཉམས་སུ་ལེན་པ་ནི། །

༄༅། །པའི་གཞལ་ཡས་ཁང་ཆེན་པོར་གསལ་ཙམ་ནས། ཆགས་བྲལ་ཆེན་པོའི་སྣ་ཚོགས་པད་མ་དང་མ་རིག་མུན་པ་བསལ་བར་བྱེད་པ་ཉི་མའི་དཀྱིལ་འཁོར་དེ་སྟེང་རྟོག་མེད་
ཀྱི་བམ་རོ་ཤིན་ཏུ་སྣུམ་ཞིང་ཚོ་བའི་ཉམས་ཅན། ཁ་སྦུབས་མགོ་གཡས་སུ་བསྟན་པ་དབང་པོ་ཐམས་ཅད་ནས་ཁྲག་འཛག་པ་དེའི་སྟེང་དུ་རང་ཉིད་སྐད་ཅིག་གི་དབྱིངས་སྣང་དེ་བཞིན་ཉིད་ཀྱི་།
རང་གཟུགས་ཡེ་ཤེས་ཀྱི་ཌཱཀྐི་མ་སྐུ་མདོག་ནག་མོ་ཞལ་གཅིག་ཕྱག་གཉིས་མ། གཡས་གྲི་གུག་ནམ་མཁར་ཕྱར་ཞིང་། གཡོན་ཐོད་པ་ཁྲག་གིས་བཀང་བ་བསྣམས་པས་ཡབ་ཀྱི་རྐེད་ནས་
འཁྲིལ་བ། ཞལ་ཤིན་ཏུ་རྔམས་ཤིང་མཆེ་བ་གཙིགས་པ། སྤྱན་གསུམ་གློག་ལྟར་ཁྱུགས་པས་སྡང་མིག་ཕྱོགས་བཅུར་གཟིགས་ཤིང་། རྣ་ལྟག་གཡས་ན་རྟོག་མེད་ཀྱི་ཕག་ཞལ་ནག་པོ་
ནམ་མཁར་དུར་སྒྲ་སྒྲོག་ཤིང་། དབུ་སྐྲ་ཁམས་ནག་གྱེན་དུ་བརྫེས་པ། ཞབས་གཡས་ཅུང་ཟད་བསྐུམ་ཞིང་གཡོན་བརྐྱང་པའི་འདོར་སྟབས་ཀྱི་བཞུགས་པའི་པང་དུ། ཐབས་བདེ་

བ་ཆེན་པོའི་རང་གཟུགས་ཁྲོ་བོའི་རྒྱལ་པོ་བླ་མ་ཧེ་རུ་ཀ་སྐུ་མདོག་དམར་པོ་ཞལ་གཅིག་ཕྱག་གཉིས་པ་གཡས་གྲི་གུག་ནམ་མཁའ་ལ་ཕྱར་ཞིང་། གཡོན་པ་ཐོད་པ་ཁྲག་གིས་བཀང་བ་བསྣམས་
ནས་ཡུམ་གྱི་མགུལ་ནས་འཁྲིལ་བ། སྤྱན་གསུམ་སྡང་མིག་གཟིགས་ཤིང་། ཞལ་རྔམ་ཤིང་མཆེ་བ་གཙིག་པ། དབུ་སྐྲ་ཁམས་ནག་གྱེན་དུ་བརྫེས་པ། སྤྱི་གཙུག་ན་རྟ་མགོ་ལྗང་
ཞུར་དྲག་ཏུ་འཚེར་བ། ཁམས་གསུམ་དབང་དུ་སྡུད་ཅིང་སྲིད་གསུམ་བྲན་ཏུ་བཀོལ་བ། ཡབ་ཡུམ་གཉིས་ཀའང་དུར་ཁྲོད་ཆས་བརྒྱད་ཀྱི་སྐུ་ལ་བརྒྱན་པ། ཤིན་ཏུ་ཁྲོས་ཤིང་གཏུམ་པའི་སྐུ
རྣམ་པ་ཅན། ཡབ་ཀྱི་ཁོག་ཏུ་ཡུམ་ཆུད་པ། ཡུམ་གྱི་ཁོག་ཏུ་ཡབ་ཆུད་པ། ཡབ་ཡུམ་ཐ་མི་དད་པར་བདེ་བ་ཆེན་པོའི་རྒྱུད་གཏམས་ཤིང་། འཇའ་འོད་ཀུན་ནས་འཕྲོ་བའི་རྣམ་པ་
ཅན་དུ་གསལ་བའི་སྙིང་པོ། སྐུ་ལས་སྐྱེས་པའི་ཡེ་ཤེས་ཀྱི་མེ་རི་མེ་དཔུང་རབ་ཏུ་འབར་བའི་དབུས་སུ་བཞུགས་པར་བསྒོམ་མོ། །དེ་ལྟར་རང་ཉིད་ཧེ་རུ་ཀའི་ཡབ་ཡུམ་ཏུ་གསལ་བའི་

༄༅། །སྙིང་མཆོང་གུར་སྨུག་པོའི་ནང་དུ་འཇའ་འོད་འཁྱིལ་བའི་དབུས་སུ། སློབ་དཔོན་ཆེན་པོ་པད་མ་རྒྱལ་པོ་གོང་ལྟར་གསལ་བ་ལས། འོད་སྣང་དཔག་ཏུ་མེད་པ་འཕྲོས་པའི་
སྙིང་མཆོང་གུར་སྨུག་པོའི་འོད་སྣང་ཀུན་ཏུ་འཕྲོ་བར་གྱུར་ཞིང་། དེའི་འོད་ཟེར་གྱི་ཕྱི་སྣོད་ནང་བཅུད་ཐམས་ཅད་འཇའ་འོད་ཀྱིམ་ཀྱིམ་པ། ཐིག་ལེར་ཤིག་ཤིགས། ཟེར་སྣང་ཀུན་
ཏུ་འཕྲོ་བཞིན་པའི་ངང་ནས། ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ། ཅི་ནུས་སུ་བཟླས་པའི་ཉེ་བར་བསྙེན་པ་སྟེ་དེའི་ངང་ལས་དར་ཅིག་མཉམ་པར་བཞག་པས་མཎ་དྷ་
ར་བ་འོད་ཁྱིམ་གྱི་རྣམ་པ་སློབ་དཔོན་རིན་པོ་ཆེ་ལ་ཐིམ། སློབ་དཔོན་རིན་པོ་ཆེ་ཡང་འཇའ་འོད་ཀྱི་རྣམ་པས་སྙིང་མཆོང་གུར་སྨུག་པོ་ལ་ཐིམ། སྙིང་མཆོང་གུར་སྨུག་པོ་ཡང་འོད་སྣང་དུ་གྱུར་
ནས་རྟ་ཕག་ཡབ་ཡུམ་ལ་ཐིམ། དེ་ཉིད་ཀྱི་ནང་ཐམས་ཅད་ཡང་འཇའ་འོད་ཐིག་ལེ་ཟེར་སྣང་ཀུན་ཏུ་འཕྲོ་བ་ཅིག་ཏུ་གྱུར་ནས་དབང་བཞི་ལུགས་བཟློག་གི་ཉམས་སུ་ལེན་པ་ནི། དེ་ཡང་བླ་

མ་ཧེ་རུ་ཀ་འོད་སྣང་གི་རྣམས་པས་ཡུམ་གྱི་གསང་གནས་ལ་འུབ་ཀྱི་ཐིམ་པས། གསང་གནས་རྐང་མཐིལ་ཡན་ཆད་འོད་སྣང་གི་ངོ་བོར་ལྟེམ་མེར་གྱུར་ནས། གསང་གནས་ཀྱི་བུམ་པ་ཅན་
ལ་གནད་དུ་བསྣུན་པའི་བུམ་པའི་དབང་ཐོབ། སླར་ལྟེ་བ་མན་ཆད་འོད་སྣང་ཀུན་ཏུ་འཕྲོ་བ་གཅིག་ཏུ་གྱུར་ནས། ལྟེ་བའི་བུམ་པ་ཅན་དང་བསྟུན་པས་གསང་བའི་དབང་ཐོབ། སྙིང་ཀ་མན་
ཆད་འོད་སྣང་ཀུན་ཏུ་འཕྲོ་བ་གཅིག་ཏུ་གྱུར་པས། སྙིང་གར་རླུང་དང་ལྷན་ཅིག་ཏུ་མཉམ་པར་བཞག་པས་ཤེས་རབ་ཡེ་ཤེས་ཀྱི་དབང་ཐོབ། མགྲིན་པ་མན་ཆད་འོད་སྣང་གི་ཁེངས་ཤིང་
འཇའ་འོད་དུ་གྱུར་པས། མགྲིན་པར་རླུང་དང་ལྷན་ཅིག་ཏུ་མཉམ་པར་བཞག་པས་དབང་བཞི་པ་ཚིག་དབང་དང་རིན་པོ་ཆེ་ཐོབ། སྤྱི་བོ་མན་ཆད་འོད་སྣང་གིས་ཁེངས་ཤིང་འཇའ་འོད་དུ་
ཀུན་ནས་འཕྲོས་པ་དང་། སྤྱི་བོར་རླུང་དང་སྟབས་གཅིག་ཏུ་མཉམ་པར་བཞག་པས་ཐོད་རྒལ་རིག་པའི་རྩལ་དབང་ཐོབ་ཅིང་རང་ལུས་འོད་སྣང་ཟེར་ཀུན་ནས་འཕྲོ་ཞིང་ཐིག་ལེ་ཤིག་གེ་བ་ཕྱི་

༄༅། །ནང་མེད་པར་འཇའ་འོད་ཀུན་ནས་གསལ་བ་ཅིག་ལ་མཉམ་པར་འཇོག་ཅིང་། སེམས་སྐྱིལ་ལྷོད་ཆགས་པའི་རང་བབས་ཀྱི་ངང་ནས། ལུས་ཀུན་ལ་ཁྱབ་པའི་བུམ་པ་ཅན་གྱི་
རླུང་ལ་མཉམ་པར་བཞག་པས། ཕྱི་ནང་སྣོད་བཅུད་ཀྱི་འོད་སྣང་ཐམས་ཅད་རང་གི་འོད་ཀྱི་ཕུང་པོ་ཆེ་ལ་ཐིམ། དེ་ཡང་ཇེ་ཆུང་དུ་སོང་ནས་ཐིག་ལེ་ལྔ་ལྡན་ཉུངས་འབྲུ་ཙམ་འོད་ཟེར་འཕྲོ་
བ་དེ་ཉིད་ཀྱང་སྐད་ཅིག་ལ་འོད་རྩ་བ་ཐག་འཐེན་པ་ལྟ་བུ་ཤིན་ཏུ་ཕྲ་ཞིང་རིང་ཐུང་རང་གི་ལུས་དང་མཉམ་པ་གཅིག་ཏུ་འཛིན་པའི་ཁ་དོག་དང་བྲལ་ཞིང་། འོད་ཟེར་ཀུན་ནས་འཕྲོ་བའི་དབུས་ན།
ཐིག་ལེ་མཐིང་ནག་ཤིན་ཏུ་འཕྲ་ཞིང་ཉུང་འབྲུ་ཙམ་གྱི་ཟེར་སྣང་ལ་མཉམ་པར་བཞག་པས། འོད་རྩ་དེ་ཉིད་སྐད་ཅིག་༼འདི་ཉིད་དམིགས་པ་སྐྱོང་བདེ་བའི་དབང་དུ་བྱས་ནས་བསྒྱུར་བ་ཡིན་གྱི་རྨད་དུ་བྱུང་བས་ཞལ་གདམས་སོ། །
མཆན།༽ གིས་བླ་མ་ཧེ་རུ་ཀ་ཡབ་ཡུམ་ཀྱི་སྐུར་གསལ་བའི་རོ་རྐྱང་དབུ་གསུམ་འོད་རྩར་གསལ་བའི་རྣམ་པ་ཅན་ལ་མན་ངག་གི་རླུང་གི་སྙིང་ཀའི་དབུས་ཀྱི་མི་ཤིག་པ་ལ་བསྣུན་པས་རླུང་དབུ་

མར་ཞུགས་གནས་ཐིམ་གསུམ་གྱི་རྟགས་མཚན་ཉིད་པ་འཆར་ལ། སླར་དེའི་མོད་ལ་ལས་དང་ཡེ་ཤེས་ཀྱི་ཕྱག་རྒྱ་ལ་བརྟེན་ནས་རྗེས་ཆགས་ཀྱི་བདེ་བ་ལ་གནད་དུ་བསྣུན་ཅིང་། བསྲུབ་།
པ་དང་བསྲུབ་པའི་སྦྱོར་བ་ལ་ཡིད་དང་མིག་རྩེར་གཏད་པས། སྤྱི་བོ་ནས་འོད་སྣང་གི་བྱང་སེམས་མགྲིན་པའི་བར་གང་བ་ནི་དགའ་བ། མགྲིན་པ་ནས་སྙིང་གའི་བར་གང་བ་ནི་མཆོག་
དགའ༑ སྙིང་ག་ནས་ལྟེ་བའི་བར་གང་བ་ནི་ཁྱད་དགའ། ལྟེ་བ་ནས་གསང་གནས་ནོར་བུའི་རྩེའི་བར་གང་བ་ནི་ལྷན་སྐྱེས་ཀྱི་དགའ་བ་སྟེ། དུས་དེར་བསྐྱེད་པའི་སྦྱོར་བ་དང་བྲལ་
བའི་ངང་ནས་བདེ་བའི་དོན་ལ་མཉམ་པར་ཅུང་ཟད་འཇོག་ཅིང་། གོང་གི་གནས་ཐམས་ཅད་ལ་ཡང་རླུང་འཛིན་པའི་གནད་དང་བསྟུན་ཞིང་། བདེ་བ་ལ་འཕོ་བ་ཉེན་ནས་མྱོང་བྱེད་བླུད་པ་ནི།
རླུང་རྡུབ་ཆུང་གིས་མདུན་རླུང་ཕུལ་བ་དང་མཉམ་དུ་རྒྱུ་མ་སྒལ་ཚིག་ལ་སྦྱར་ཞིང་། རིག་པ་དྷུ་ཏིའི་རྩེར་གཏོད། ཤིན་ཏུ་འཕོ་ལ་ཁད་མ་བྱུང་ན། སྣ་བུག་ནས་རླུང་ཕྱིར་དབྱུང་། ལ་རྒྱབ་

༄༅། །རླུང་ཡིད་ཀྱི་འཐེན་ཅིང་། མིག་གྱེན་མཁའ་ལ་གཏད། ཧཱུྃ་འདྲེན་ནམ་ཧཾ་གིས་དྲང་ནས། བླ་མ་ཡབ་ཡུམ་གྱི་སྐུར་གསལ་ཙམ་ནས་རྡོ་རྗེ་འཆང་གི་ཕྱག་རྒྱའི་དམ་དུ་
འཆིང་བའོ། །དེ་ཡང་གསང་གནས་ནོར་བུའི་རྩེ་ནས་ལྟེ་བར་ལོག་པ་ཡེ་ཤེས་རྡོ་རྗེའི་ངོ་བོ་ཉིད་དུ་གྲུབ་པའི་སྐལ་བ་ཅན་དུ་བྱས་སོ། །ལྟེ་བ་ནས་སྙིང་ཀར་ལོག་པས་ཐུགས་རྡོ་རྗེ་ཆོས་ཀྱི་སྐུ་
དང་། སྙིང་ཁ་ནས་ཡར་མགྲིན་པར་ལོག་པས་གསུང་རྡོ་རྗེ་ལོངས་སྤྱོད་རྫོགས་པའི་སྐུ་དང་། མགྲིན་པ་ནས་ཡར་གཙུག་ཏོར་དུ་ལོག་པས་སྐུ་རྡོ་རྗེ་སྤྲུལ་པའི་སྐུར་འགྲུབ་པའི་སྐལ་བ་ཅན་དུ་
བྱས་སོ། །སླར་ཡང་བླ་མ་ཧེ་རུ་ཀ་ཡབ་ཡུམ་འཇའ་འོད་ཟེར་གསུམ་དཔག་ཏུ་མེད་པ་འཕྲོས། ཕྱི་སྣོད་ནང་བཅུད་མེར་མེར་ཁྱམས་ཁྱམས། འོད་སྣང་ཤིགས་སེ་བའི་ངང་ནས། བསྒྲུབ་
བའི་སྔགས། ཨོཾ་ཨཱཿཧཱུྃ་བཛྲ་གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཕ་ལ་ཧཱུྃ་ཨཱཿ ཞེས་པ་ཅི་ནུས་བཟླས་ཤིང་དོན་ལ་མཉམ་པར་འཇོག་པ་ནི་དངོས་གཞི་ལས་ཡུམ་བཀའི་རྣམ་པར་བཞག་པའོ། །ཀུན་ལ་བོག་དབྱུང་བ་གཏུམ་མོའི་རྣལ་འབྱོར་ནི། ཡབ་བཀའ་

ཡུམ་བཀའ་གང་བྱེད་ཀྱང་དག་པ་ལྷའི་སྟོང་ར་གསལ་བཞིན་པ་ནས། མེ་ཐབས་དྲུག་ཆིངས་ནི་རང་བྱུང་ངམ་རྟགས་ཀྱི་སྒོམ་ཐག་རིང་ཐུང་རན་པ་གང་ཡང་རུང་བར་བྱས་ལ། ཕྱི་ལྟས་
ནང་གསལ་གྱི་སྟོང་གསལ་གྱིས་དབུས་སུ་རྩ་དྲུག་འཁོར་ལོ་དྲུག་གསལ་གདབ་པ་ནི། རྩ་དབུ་མ་གཙུག་ཏོར་ནས་གསང་གནས་ཀྱི་བར་དུ་ཐལ་ལེ་ཟུགས་པ། ལྟེ་བ་ཡན་ཆད་ནམ་
མཁའི་ཁམས་ལྗང་ལ་འཚེར་བ། ལྟེ་བ་མན་ཆད་ཡེ་ཤེས་ཀྱི་ཁམས་སྔོན་པོ་གསལ་འཚེར་གྱི་རྣམ་པ་ཅན་ནང་གི་ནམ་མཁའ་ཁ་དོག་མཐིང་ཀ་དེའི་གཡས་སུ་རོ་མ་དམར་མོ་ལྟེ་བ་ཡན་ཆད་
ཁ་དོག་དམར་པོ་གསལ་འཚེར་བ། ལྟེ་བ་མན་ཆད་ཁ་དོག་ནག་གསལ་འོད་ལྔ་ཀུན་ནས་འཕྲོ་བ། གཡོན་རྐྱང་མ་ལྟེ་བ་ཡན་ཆད་སྐུ་མདོག་དཀར་ལ་འཚེར་བ། ལྟེ་བ་མན་ཆད་སེར་ལ་
གསལ་འཚེར་ཀུན་ནས་འཕྲོ་བ། གཙུག་ཏོར་ནམ་མཁའི་ཁམས་རྩ་འདབ་བཞི་པ་ཁ་དོག་ལྗང་ཀུ། སྤྱི་བོ་ཆུ་ཡི་ཁམས་དཀར་པོ་རྩ་འདབ་བཅུ་དྲུག་པ། མགྲིན་པ་མེའི་ཁམས་རྩ་འདབ་དམར་

༄༅། །པོ་སུམ་ཅུ་སོ་གཉིས་པ། སྙིང་ཁ་རླུང་གི་ཁམས་ཁ་དོག་ནག་པོ་རྩ་འདབ་བརྒྱད་པ། ལྟེ་བ་སའི་ཁམས་སེར་པོ་རྩ་འདབ་དྲུག་ཅུ་རེ་བཞི་པ། གསང་གནས་ཡེ་ཤེས་ཀྱི་
ཁམས་ཁ་དོག་སྔོན་པོ་རྩ་འདབ་སུམ་ཅུ་སོ་གཉིས་པ། དབུ་རྐྱང་རོ་གསུམ་རྩ་འཁོར་དྲུག་པོ་དེ་དག་ཐམས་ཅད་ཀྱང་འོད་རྩའི་རྣམ་པ་ཅན་འོད་ཟེར་ཀུན་ནས་འཕྲོ་ཞིང་། ཕྲ་ན་ཕྲ་མཉམ་
རྟ་རྔའམ། གྲོ་སོགས་གི་རྣམ་པ་ལྟ་བུ། སྦོམ་ན་སྦོམ་མཉམ་མདའ་སྨྱུག་ལྟ་བུ་དེ། ཆགས་ཚུལ་གྱི་དབང་གིས་བསྒོམ་ཞིང་། བསྒོམ་ཚུལ་ལྟར་ཆགས་པ་ཡིན་ཏེ། གནས་ཚུལ་ནི་དེ་ལས་
གཞན་པའོ། །དེ་ལྟར་རྩ་སྦུག་ཅན་སྟོང་སེང་ངེ་བ་ཕྱི་ལྟས་ནང་གསལ་གྱི་རྣམ་པ་ཅན་དུ་རྩ་ཡི་གེའི་རྣལ་འབྱོར་བསྒོམ་པ་ནི། གསང་གནས་ཀྱི་རྩ་འཁོར་གྱི་དབུས་སུ་ཡི་གེ་ཨེཿ དང་རྩ་
འདབ་ཀྱི་ནང་དུ་ཨཱཐུང་གིས་བསྐོར་བའོ། །ལྟེ་བའི་རྩ་འཁོར་གྱི་དབུས་སུ་ཡི་གེ་ཨཱ༔ དེའི་རྩ་འདབ་བརྒྱད་ཀྱི་ནང་ནས་བརྩམས་ཏེ་གཡས་བསྐོར་དུ་ཨ་ཀ་ཙ་ཊ་ཏ་པ་ཡ་ཤ དེའི་ཕྱི་

རིམ་གྱི་རྩ་འདབ་བཅུ་དྲུག་ལ། མདུན་ནས་རིམ་པས་གཡས་བསྐོར་དུ་ཨ་ལིས་བསྐོར་བ། དེའི་ཕྱི་རིམ་གྱི་རྩ་འདབ་སུམ་ཅུ་སོ་གཉིས་ལ་མདུན་ནས་བརྩམས་ཏེ་ཨ་ལི་གཡོན་བསྐོར་དང་། །
དེའི་ཕྱི་རིམ་དྲུག་ཅུ་རྩ་བཞི་ལ་ཀ་ཀ་རི་ཀ་རི་ལ་སོགས་པ་ཙ་ཡིག་རྣམས་ཀྱི་བསྐོར་བ། སྙིང་ཁའི་རྩ་འཁོར་གྱི་དབུས་སུ་ཧཱུྃ་དང་ཨོཾ་ཞལ་སྦྱོར་རྩ་འདབ་བརྒྱད་ཀྱི་ཕྱོགས་བཞིར་མདུན་ནས་གཡས་བསྐོར་
དུ་བྷྲུཾ་ཨཾ་ཛིཾ་ཁཾ། མཚམས་བཞིར་ཤར་ལྷོ་ནས་གཡས་བསྐོར་དུ་མཾ་ལཾ་མཾ་པཾ་ཏཱཾ་བཞིས་བསྐོར་བ། མགྲིན་པའི་རྩ་འཁོར་གྱི་དབུས་སུ་ཨཾ་དང་། རྩ་འདབ་ནང་མ་བཅུ་དྲུག་ལ་གཡས་སུ་ཨ་ལི་
དཀར་པོས་བསྐོར་བ། ཕྱི་མ་བཅུ་དྲུག་ལ་ཨ་ལི་དམར་པོའི་བསྐོར་བ། དཔྲལ་བའི་རྩ་འདབ་ཀྱི་དབུས་སུ་ཨ་དང་། འདབ་མ་བཅུ་དྲུག་ལ་གཡས་སུ་ཨ་ལི་དཀར་དམར་གྱི་མདོག་ཅན་གྱི་
བསྐོར་བ། གཙུག་ཏོར་གྱིས་རྩ་འདབ་བཞིའི་དབུས་སུ་ཧཾ་མགོ་ཐུར་དུ་བསྟན་པ། ཕྱོགས་བཞིར་མདུན་ནས་གཡས་བསྐོར་དུ། ཨོཾ་ཨཱཿཧཱུྃ་ཧོ་རྣམས་ཀྱི་བསྐོར་བ། ལྟེ་བའི་མར་སྣ་

༄༅། །སོར་བཞི་གཞལ་བའི་སུམ་མདོར་ཨ་ཤད་སྐྱེར་ཚེར་བཅད་པ་ལྟ་བུ་གདེངས་ཀ་གྱེན་དུ་བསྟན་པ་ཁ་དོག་དམར་པོ་མེའི་རང་བཞིན་ཤིན་ཏུ་ཚ་བའི་རྣམ་པ་ཅན། དེ་འོག་
གསང་གནས་ཀྱི་ཐད་དུ་རཾ་དམར་པོ་ཐིག་ལེའི་རྣམ་པ་ཅན་སྲིན་ཞལ་ཐུར་སེལ་འཆིངས་བའི་ཐད་དུ་ཡཾ་ལྗང་ཀུ་ཐིག་ལེ་ཅན་ཀྱི་ཡི་གེ་རྣམས་གསལ་བའི་ངང་ནས། སྟེང་རླུང་ཅུང་ཟད་མནན་ཅིང་
རྐང་སོར་བསྐྱོད་པ་དང་ཐུར་སེལ་གྱི་རླུང་བྱེད་འཛུམ་གྱི་སྦྱོར་བས་ཡཾ་རླུང་གཡོས། གསང་གནས་ཀྱི་རཾ་ལས་མེ་འབར་བའི་རྐྱེན་གྱིས་ཨ་ཤད་རྟ་རྔའི་རྩེ་མོ་ལྟ་བུ་ཕྲ་ཞིང་འཁྱུག་པ་ཚ་བ་དེ་
གྱེན་དུ་འབར་བའི་འོད་ཀྱིས་ལྟེ་བའི་རྩ་འདབ་གང་། མེ་མར་འཕྲོས་གསང་གནས་ཀྱི་རྩ་འདབ་ཡེ་ཤེས་མེ་འོད་དམར་པོས་གང་ཞིང་། འཛག་སྒོའི་སྒྲིབ་པ་ཐམས་ཅད་བསྲེགས་ཤིང་དག་
ནས་རྩ་ཡིག་དམར་ལ་གསལ་བའི་རྣམ་པར་གྱུར་པ་ལས་མཉམ་པར་འཇོག་ཅིང་། བསྒོམ་དུས་རྟོགས་གཉིས་བར་མ་ཆོད་པར་བྱེད་པ་གལ་ཤིན་ཏུ་ཆེའོ། །སླར་ཡང་གོང་གི་རླུང་སྦྱོར་ལ་བརྟེན་པས།

ལྟེ་བའི་རྩ་འཁོར་དང་རྩ་ཡིག་རྣམས་མེ་ཤིན་ཏུ་ཚ་བས་ལྟེམ་མེར་གང་། དེ་བཞིན་དུ་རིམ་པས། སྙིང་ཀ་དང་། མགྲིན་པ་དང་། སྤྱི་བོ་རྣམས་ཀྱི་རྩ་འཁོར་དང་ཡི་གེ་རྣམས་མེ་འོད་
དམར་པོ་ཤིན་ཏུ་ཚ་བས་ལྟེམ་མེར་གང་། གཙུག་གཏོར་འཁོར་ལོ་དང་ཡི་གེ་རྣམས་གསལ་ཞིང་ལྟེམ་མེར་གངནས། ཧཾ་གི་མགོ་བོ་ལ་མེ་ལྕེས་རེག་པས། བྱང་སེམས་དཀར་པོའི་རྒྱུན་བབས་པས།
གཙུག་གཏོར་གྱི་འཁོར་ལོའི་རྩ་ཡིག་རྣམས་ཀྱང་ལྟེམ་མེ་གང་ཞིང་། ཡི་གེ་རྣམས་ནི་ལམ་གསལ་བར་གྱུར་ཞིང་། སླར་ཡང་མེས་ཧཾ་ལ་རེག་པས། བྱང་ཆུབ་སེམས་གྱི་རྒྱུན་བབས། སྤྱི་བོ།
མགྲིན་པ། སྙིང་ཁ། ལྟེ་བ། གསང་གནས་ཀྱི་རྩ་འཁོར་དང་། ཡི་གེ་རྣམས་བྱང་སེམས་དཀར་པོས་སྐྱ་མེར་གང་ཞིང་། དེ་ལས་ཀྱང་སླར་རྩ་ཕྲན་དང་རང་རིག་གི་ལུས་ཐམས་
ཅད་འོད་སྣང་གིས་གང་བར་བསམ་ཞིང་། ལུས་ཀྱི་ཕྱི་ནང་མེད་པར་འཇའ་འོད་ཀྱི་ཟེར་སྣང་འཕྲོ་ཞིང་། ཐིག་ལེ་ཤིག་སེ་བ་ལ་ཡུན་རིང་དུ་བཞག་པས། ཕྱི་དོན་ངེས་ཤེས་སྐྱེ་བའི་ཙཎྜ་

༄༅། །ལི་ནི་དྲག་རླུང་བཟུང་ནས་དྲོད་བཙན་ཐབས་སུ་བསྐྱེད་པ་དང་། ནང་དོན་ཟབ་མོ་གནད་ཀྱི་ཙཎྜ་ལི་གཏུམ་མོ་འབར་འཛག་ལ་བརྟེན་ནས་རང་ལུས་ཀྱི་བདེ་ཆེན་ལམ་དུ་བྱེད་
པ་དང་། གསང་དོན་ཉེར་སྦས་ནམ་མཁའ་ཙཎྜ་ལི་ལ་བརྟེན་ནས། རིག་པ་དྲི་མེད་གཏིང་གསལ་ཆེན་པོའི་ངང་དུ་འཇོག་པའོ། །དེ་ལྟར་གསང་དབང་དང་འབྲེལ་བ་གཏུམ་མོའི་རྣལ་འབྱོར་འདི། 
ཡབ་བཀའ་ཡུམ་བཀའ་གཉིས་མེད་ཀྱི་བཀའ་བཀའ་གསུམ་གཉིས་མེད་ཀྱི་ཀ་ལ་བོགས་འདོན་གྱི་གནད་ལ་ཤིན་ཏུ་བསྔགས་པས། དཔེ་རྒྱུད་དུ་ཡབ་བཀའི་རྗེས་སུ་བསྟན་པར་སྣང་ནས།
འདིར་གོང་དུ་སྤུར་བ་ནི། རང་ལུས་ལ་བརྟེན་པ་ཐོབ་ཅིང་། གཞན་ལུས་ཡབ་བཀའ་བསྟན་པ་ལ་མཆོག་ཏུ་བསྔགས་པའི་དོན་གྱིས་སོ། །དེ་ཉིད་ཀྱི་འདྲེན་འགྲེམས་པ་ལ་སོགས་པ་ནི་
ཡབ་བཀའ་ལ་ཤེས་པར་བྱའོ། །འཁོར་བའི་བྱ་བ་བཙན་ཐབས་སུ་སྤོངས་ཤིག ཚེ་གཅིག་ལུས་གཅིག་ལ་ཟུང་འཇུག་གི་གོ་འཕང་དོན་དུ་གཉེར་བ་རྣམས་ཀྱི། ཡབ་བཀའ་ལ་བརྟེན་པའི་རང་

ཉིད་བླ་མ་ཧེ་རུ་ཀ་ཡབ་ཡུམ་དང་ཐ་མི་དད་པའི་བདེ་བ་ཆེན་པོས་ཐུགས་རྒྱུད་གཏམས་ཤིང་། ཆགས་པས་ཟིལ་གྱིས་བརླན་པ། འོད་སྣང་ཀུན་ཏུ་འཕྲོ་བ་དང་བཅས་པའི་ཡབ་ཡུམ་ཐམི་
དད་པའི་སྟོང་གསལ་གྱི་དབུས་སུ། རྩ་དྲུག་འཁོར་ལོ་དྲུག་ཡན་ལག་གི་འཁོར་ལོ་བཅུ་གཉིས། སྨིན་མཚམས་དང་ལྟེ་བའི་ཨ་ཤད་སྟེ། དེ་དག་ཀྱང་འོད་རྩའི་རྣམ་པ་ཅན་འོད་དེ་ཀུན་ནས་
འཕྲོ་བ་དྭངས་པ། གཞི་ལ་ཇི་ལྟར་བཞུགས་པ་བཞིན་དུ་ལམ་དུས་སུ་མངོན་དུ་གྱུར་པར་བྱེད་པའི་ཐབས་ནི། ལྷ་དང་བླ་མས་ལུང་བསྟན་པའི་གཞན་ལུས་ལས་ཀྱི་ཕྱག་རྒྱ་མ་ཕྱི་ནང་གསང་
བ་གསུམ་གྱིས་མཚན་ཉིད་དང་ལྡན་པ། གཞན་གྱིས་མི་ལྷུས་ཤིང་གྲིབ་མེད་པར། རང་ལ་མོས་གུས་ཀྱི་གདུང་བའི་སེམས་ཀྱིས་མདོར་ན་རྒྱུན་དུ་མི་འགལ་བ་ཡི་དམ་དང་མཐུན་པར་བྱེད་པ།
བདེ་བ་ཆེན་པོ་བསྐྱེད་ནུས་པ་དགུག་ལ། ཁྲུས་བྱས། ཆོས་བཤད། དཀྱིལ་འཁོར་དུ་གཞུག་ཅིང་། དབང་ཡོངས་སུ་རྫོགས་པར་བསྐུར་ལ། རྣལ་འབྱོར་པས་ཡར་ངོ་མར་ངོའི་

༄༅། །དུས་བཟང་ལ་དབེན་ཅིང་ཉམས་དགའ་བའི་སར་ཉོན་མོངས་རང་རྒྱུད་ལ་གོས་པར་མ་གྱུར་པའི་རྣམ་གྲོལ་དོན་གཉེར་གྱི་བློས། རང་དང་རིག་མ་གཉིས་ཀ་བླ་མ་ཧེ་རུ་ཀ་འདོད་།
ལྷ་ཡབ་ཡུམ་ཏུ་གསལ་བའི་མཁའ་གསང་བྱིན་བརླབས་ལ་གནས་ལྔར་ཡི་གེའམ་ལྷ་ཡབ་ཡུམ་བཀོད་ལ། སྦས་དོན་མན་ངག་གིས་འདྲེན་འགྲེམས་སམ་རྟོག་བྲལ་ཆོས་ཉིད་ཆེན་པོའི་ལྟ་བས་འཕོ་
མེད་དུ་འཆིང་བ་ནི་རྨད་དུ་བྱུང་བའོ། །དེ་ལྟར་རྟོགས་གཉིས་ཐམས་ཅད་ཀྱི་ཀུན་སྤྱོད་དང་མ་འདྲེས་པའི་ངང་ནས། སྙོམས་འཇུག་བདེ་སྟོང་གི་བཟླས་པ་དང་། འགོག་བཟླས་སམ་ཧཱུྃ་གི་
དལ་བུས་བདེ་བས་གནས་ནས་འཆིང་ཞིང་། ཡས་བབ་མས་བརྟེན་གྱི་དགའ་བཞི་ལུགས་འབྱུང་ལུགས་བཟློག་གིས་དབང་བཞི་ལེན་པ་ལ་མཁས་པར་བྱ་ཞིང་། སླར་ཡང་དལ་ཞིང་ཅུང་
ཟད་དུབ་པར་གྱུར་ན། ཡབ་ཡུམ་གཉིས་ཀ་ཁམས་གསོ་བའི་སྨན་སྦྱོར་དང་། གསང་བ་རྨད་དུ་བྱུང་བའི་རླུང་ལུས་སྦྱོངས་ལ་འབད་པ་ནི། སྔོན་འགྲོའི་རླུང་འཛིན་འཁྲུལ་འཁོར་རྣམ་པ་

བཞི་དང་། དངོས་གཞི་རྩ་བས་འཁྲུལ་འཁོར་བདུན། གསང་རླུང་གི་ཐུར་མ་དང་བརྒྱད་ལས། འགྲམས་ཆེན་རླུང་གི་ཐེམ་བུ་ནི། ལུས་ཀྱི་སྨད་ཀུན་ལ་འགྲེམས་པ་ནི། རླུང་
ནང་དུ་བརྔུབས་ཏེ་ལྟེ་འོག་ཏུ་མནན་ཅིང་ཕུམ་བས། ལུས་སྨད་ཀུན་ལ་ཁྱབ་པའི་དམིགས་པ་བྱེད་ཅིང། སེམས་གནད་ལྷོད་ཆགས་པར་འཇུག་པའོ། །རྡོ་རྗེ་རྒྱ་གྲམ་གྱི་ཐེམ་བུ་ནི། སེམས་
སྐྱེལ་ཅུང་ཟད་དམ་པར་བྱས་ལ། ལག་པ་གཉིས་བསྣོལ་ཞིང་རླུང་བཟུང་ནས་ཕྱོགས་བཞིར་ཆུན་རབ་ཏུ་བཙལ་བའི་རྩའི་གནད་གྲོལ་བར་བྱེད་ཅིང་། བྷེ་ཌ་ཁ་ཡན་གྱི་ཐེམ་བུ་ནི། རླུང་ཕྱིར་
བུས་མདུན་རླུང་དྲག་ཏུ་ཕུལ་ལ་འོག་སྒོ་གཉིས་མཉམ་པར་མཆུན་བཙལ་ཞེས་པ་ནི། ཧབ་ཅེས་རླུང་ཕྱིར་བུས་པས་བར་རླུང་རང་ཤུགས་ཀྱིས་མཆན་བཙལ་བའི་དྲི་ཆུ་བཙིར་བ་འདྲ་བ་ཞིག་གནད་
ཀྱི་བབ་དབྱུང་ཞིང་། འོག་སྒོ་གཉིས་མཉམ་དུ་འཆན་བཙལ་བའི་ཅུང་ཟད་ཡར་འཐེན་པ་ཙམ་ནས། རིག་པ་ཚངས་བུག་ནས་གཏད་པའོ། །ལྕག་ཐག་ཁོང་འདྲེན་གྱི་ཐིམ་བུ་ནི། ཡིད་

༄༅། །ཀྱི་རླུང་སྟོང་འདྲེན་ཕྱེད་ཅིང་གཉིས་ཀ་དང་བསྟུན་ནས་ཡང་ན། ཧཱུཾ་རིང་གིས་འདྲེན་པའོ། །ཞེས་པ་ནི། ལྟེ་བ་དཀྱིལ་གྱིས་ཕྱེད་ཅིང་རིག་པ་དང་མིག་རྩེ་སྤྱི་བོ་ལ་གཏད་ནས། ཡིད་
ཀྱི་རླུང་སྟོང་འདྲེན་བྱེད་ཅིང་ཧཱུྃ་ཞེས་རིང་པོའི་ཚུལ་གྱིས་འདྲེན་ཞིང་། མགྲིན་པ་ཅུང་ཟད་བརྐྱང་དགུག་ཡོད་ཙམ་བྱེད་ཅིང་སྟོང་འདྲེན་དང་སྦྲག་ནས་ཧཱུྃ་རིང་ཅི་མང་འདྲེན་པ་ཟབ་གནད་དོ། ། 
འཁོར་ལོ་ཁ་སྦྱོར་གྱི་ཐིམ་བུ་ནི། མཁལ་མ་ཁ་སྦྱོར་ཞིང་དབུ་མ་འཛུགས་པ་ཉིད་དང་། མེ་རླུང་ཁ་སྦྱོར་གྱི་ཐིམ་བུ་ནི། ལྟེ་བའི་བར་རླུང་མར་མནན་པའི་འདྲེན་ཁོ་ན་དང་བསྟུན་ནས་གསང་
རླུང་འཐེན་པའོ། །ཞེས་པ་ནི། མགྲིན་པར་དགུགས་པར་བྱས་ནས་རླུང་བསྡམས་ནས་གསང་རླུང་འཐེན་པ་ཡིན་ཞིང་། ཕུ་སོགས་ཀྱི་སྦྱོར་བ་རིག་པ་མཁའ་ལ་གཏད་པའོ། །སྲོག་རྩོལ་
རླུང་གི་ཐེམ་བུ་ནི། མདུན་རླུང་ཆུན་བཙལ་ཅུང་ཟད་ཡོད་ཙམ་ནས། རྒྱབ་རླུང་ཡིད་ཀྱིས་འཐེན་ཅིང་། ཧཾ་ཅེས་སྟོང་འདྲེན་བྱེད་ཅིང་ཀུན་ལ་རིག་པ་ཀ་དག་གི་ཚུད་པ་གལ་ཆེ་ཞིང་། གནད་

དུ་འགྲོ་བར་བྱ་བ་ཁོ་ནའོ། །གསང་རླུང་ཕུ་སོགས་ཀྱི་སྦྱོར་བ་ནི། རླུང་ནང་དུ་དྲག་ཏུ་བརྔུབས་ཤིང་ལྟེ་འོག་ཏུ་མནན་ཅིང་ཕུ་འདེད་བྱས་པས། རོ་རྐྱང་གི་རླུང་དབུ་མ་ནས་མར་རྡོ་རྗེའི་
བུ་གར་སངས་སངས་དོན་པའི་དམིགས་པ་བྱེད་ཅིང་། དྲི་ཆུ་འདོར་བའི་ཚེ་ན་ཡང་མན་ངག་དང་ལྡན་པར་བྱས་ན་རླུང་གི་ཐུར་མ་བརྐྱངས་པས་དམར་ཆ་འདྲེན་པ་ཁྱད་པར་གྱི་ཟབ་གནད་དོ། །
མཇུག་འགྲེམས་པའི་འཁྲུལ་འཁོར་ནི། གྲབ་བཞི་ཞག་འཕེན་གླིང་གཞི་བསྡུས་པའི་ཚུལ་གྱིས་འགྲེམས་ཤིང་། མཐར་དབྱིངས་རིག་གཉིས་མེད་ཀྱི་ཚུལ་གྱིས་ཡུན་རིང་དུ་འཇོག་པ་སྟེ། བླ་
མ་དམ་པ་མཉེས་པར་བྱེད་པའི་མན་ངག་གི་གནད་དང་ལྡན་ཞིང་འབྲེལ་བས། དྭངས་མ་འཕོ་མེད་དུ་འཆིང་ན། གཙུག་ཏོར་ནོར་བུ་གྱེན་དུ་འཕགས་ནས་སྙིང་མའི་རྡུལ་ཕྱིར་དབྱུང་ནས། བཅུ་
དྲུག་རྡོ་རྗེ་འཛིན་པའི་སར་ཚེ་འདིར་མངོན་སུམ་དུ་བྱེད་པ་ནི། དཔེ་རྒྱུད་ལ་རྒྱས་པར་བསྟན་པ་ལས་ཤེས་པར་བྱས་ཞིང་། དེ་ལྟར་ཡབ་བཀའ་རིམ་པ་མདོར་བསྡུས་པ་བསྟན་ནས། སླར་

༄༅། །ཡང་གཉིས་མེད་བཀའི་དམིགས་པ་མདོར་བསྟན་པ་ནི། རང་ཉིད་བླ་མ་དབང་ཆེན་ཧེ་རུ་ཀ་ཡབ་ཡུམ་འོད་སྣང་སྟོང་གསལ་འཁོར་དང་བཅས་པ་གསལ་བའི་སྤྱི་བོའི་འཁོར་ལོའི་
དབུས་སུ་ཐིག་ལེ་དཀར་པོ་ཨོཾ་གྱིས་མཚན་པ། མགྲིན་པའི་འཁོར་ལོའི་དབུས་སུ་ཐིག་ལེ་སེར་པོ་ཏྲཾ་གྱིས་མཚན་པ། སྙིང་ཁའི་འཁོར་ལོའི་དབུས་སུ་ཐིག་ལེ་མཐིང་ནག་ཧཱུྃ་གིས་མཚན་པ།
ལྟེ་བའི་འཁོར་ལོའི་དབུས་སུ་ཐིག་ལེ་དམར་པོ་ཧྲཱིཿས་མཚན་པ། གསང་གནས་ཀྱི་འཁོར་ལོའི་དབུས་སུ་ཐིག་ལེ་ལྗང་ཀུ་ཨཱཿས་མཚན་པ། རེས་མོས་ཀྱི་ཁ་སྦྱོར་གྱི་རླུང་དང་པོ་ཁ་སྦྱོར་
གཟུངས་སྟེ། ཐིག་ལེ་རླུང་སེམས་བསྲེ་ཞིང་དཀར་གསལ་མེ་ལོང་ཡེ་ཤེས་ཀྱི་ངང་ནས། ཁྱབ་བྱེད་ཡེ་ཤེས་ཀྱི་རླུང་དང་གཅིག་ཏུ་མཉམ་པར་འཇོག དེ་བཞིན་མགྲིན་པར་བཟུངས་ནས་
སེར་གསལ་མཉམ་ཉིད་ཡེ་ཤེས་ཀྱི་ངང་ནས་གྱེན་རྒྱུའི་རླུང་དང་གཅིག་ཏུ་མཉམ་པར་འཇོག་གོ ། སྙིང་ཁར་མཐིང་གསལ་ཐིག་ལེ་ཆོས་དབྱིངས་ཡེ་ཤེས་ཀྱི་ངང་དུ་སྲོག་འཛིན་གྱི་རླུང་དང་སེམས་

གཅིག་ཏུ་མཉམ་པར་འཇོག ལྟེ་བར་བཟུང་ནས་དམར་གསལ་ཀུན་རྟོག་གི་ཐིག་ལེའི་ངང་དུ་མེ་མཉམ་རླུང་སེམས་གཅིག་ཏུ་མཉམ་པར་འཇོག གསང་བར་ཐིག་ལེའི་ལྗང་ཀུའི་ངང་དུ་བྱ་
གྲུབ་ཡེ་ཤེས་ཀྱི་རླུང་སེམས་སྐྱེ་མེད་ཀྱི་རིག་པ་ཟང་ཐལ་དུ་བཞག་ཅིང་སྐབས་སུ་རླུང་རོ་སངས་ཀྱིལ་བཏངས་ནས། ཧས་གདབ་ལུས་ཀྱི་འཁྲུལ་འཁོར་བྱ་ཞིང་གོང་དུ་གནས་ལྔར་ཐིག་ལེ་བསྒོམས་
པ་དང་འདིར་གཅིག་ཏུ་སྒྲིལ་པ་ནི། དམིགས་པ་སྐྱོང་བདེ་བའི་དབང་དུ་བྱས་པ་ཡིན་པས་འགལ་བ་ཅན་དུ་མི་འཛིན་ཅིང་། སླར་ཡང་དེ་ཀའི་མོད་ལ། རང་སྣང་གི་སྣ་རྩེར་ཐིག་ལེ་ལྔ་ལྡན་
ཅིག་ལ་མཉམ་པར་འཇོག་ཅིང་། དེ་ནས་ཀྱང་སྣ་རྩེའི་ཐད་ཀྱི་ནམ་མཁར་སོར་བཅུ་གཉིས་སམ་བཅུ་དྲུག་གི་ཐད་དུ་འཇོག་ཅིང་། དེ་ནས་ཚུར་བསྡུས་ཏེ་སྨིན་ཕྲག་དྷཱུ་ཏིའི་ཐད་ཀྱི་ནམ་མཁར་
མཉམ་པར་འཇོག་ཅིང་། དེ་ལས་ཀྱང་ཚུར་བསྡུས་རང་གི་སྨིན་ཕྲག་གི་དྷཱུ་ཏིའི་ནང་དུ་ཞུགས། དབུ་མའི་ལམ་བརྒྱུད་དེ་སྨུག་པོའི་རྣམ་པ་ཅན་གྱི་དབུས་སུ་ཚངས་དེ་ཞུགས་པ་དང་། ཐིག་

༄༅། །ལེ་མཐིང་ཀའི་འོད་ཟེར་ལྔ་ལྡན་དེ་ཉིད་ལས་ཕྱོགས་མདོག་དང་མཚུངས་པའི་ཐིག་ལེ་བཞི་འཕྲོས་པས། དེ་དག་ལས་ཀྱང་རང་རང་གི་ཁ་དོག་དང་མཐུན་པའི་འོད་ཟེར་དཔག་ཏུ་མེད་།
པ་འཕྲོས་པས། ཤ་ལ་སོགས་པའི་ནང་གི་ཁམས་རྣམས་སྦྱངས་ཏེ། འཇའ་འོད་འཚེར་ཞིང་རྣོ་བའི་རྣམ་པ་ཅན་གྱི་རང་ལུས་ཐམས་ཅད་འོད་སྣང་འཕྲོ་ཞིང་ཐིག་ལེ་ཤིགས་སེ་བའི་རྣམ་པ་ཅན་
དུ་གྱུར། སླར་ཡང་ཐིག་ལེ་ལྔ་པོ་དེ་ལས་འོད་ཟེར་དཔག་ཏུ་མེད་པར་འཕྲོས། ཕྱིའི་འབྱུང་བ་ས་ཆུ་མེ་རླུང་ནམ་མཁའི་ཁམས་རྣམས་སྦྱངས། ཕྱི་སྣོད་ནང་བཅུད་ཐམས་ཅད་འོད་སྣང་དུ་
ཀྱིམ་ཀྱིམ། ཟེར་སྣང་དུ་ཕྲོ་བྲོ། ཐིག་ལེ་རུ་ཤིག་ཤིག་ཡོད་པར་བསམ། དེའི་མོད་ལ་བླ་མ་ཡབ་ཡུམ་དུ་གསལ་བཞིན་པའི་དུང་ཁང་གི་ནང་དུ། འཇའ་འོད་འཁྱིལ་པའི་གུར་ཁང་གི་
དབུས་སུ། སྣ་ཚོགས་པད་མ་དང་ཉི་མའི་དཀྱིལ་འཁོར་ཕྱོགས་བཞི་དབུས་དང་ལྔར་གནས་པའི་དབུས་སུ། བྷུདྨ་ཧེ་རུ་ཀ་ཡབ་ཡུམ་དུ་གསལ་ཞིང་སྐུ་མདོག་མཐིང་ནག་ཤར་དུ་བཛྲ་ཧེ་རུ་ཀ་ཡབ་

ཡུམ་སྐུ་མདོག་དཀར་པོ། ལྷོར་རཏཱ་ཧེ་རུ་ཀ་ཡབ་ཡུམ་སྐུ་མདོག་སེར་པོ། ནུབ་ཏུ་པད་མ་ཧེ་རུ་ཀ་ཡབ་ཡུམ་སྐུ་མདོག་དམར་པོ། བྱང་དུ་ཀརྨ་ཧེ་རུ་ཀ་ཡབ་ཡུམ་སྐུ་མདོག་ལྗང་གུ ། །
ཐམས་ཅད་ཀྱང་ཞལ་གཅིག་ཕྱག་གཉིས་པ། གཡས་གྲི་གུག་ནམ་མཁར་ཕྱར་ཞིང་། གཡོན་ཐོད་པ་ཁྲག་གིས་བཀང་བ་འཛིན་པས་ཡུམ་གྱི་རྐེད་ནས་འཁྱུད་པ། སྒྲོལ་བ་སྟག་གི་ལྤགས་
པའི་ཤམ་ཐབས་ཅན། དུར་ཁྲོད་ཀྱི་ཆས་བརྒྱད་ཀྱིས་བརྒྱན་ཅིང། ཞབས་གཡས་བསྐུམ་གཡོན་བརྐྱང་གིས་འདོར་ཐབས་སུ་བཞུགས་པ། གར་གྱི་ཉམས་དགུ་དང་ལྡན་ཞིང་རྔམ་ཞིང་དྲག་ལ་
གཏུམ་པའི་པང་དུ་ཡུམ་ཀྲོ་ཏི་ཤྭ་རི་མ་རྣམས་རང་རང་གི་ཡབ་དང་སྐུ་མདོག་མཐུན་ཅིང་ཕྱག་གཡས་གྲི་གུག་ནམ་མཁར་ཕྱར། གཡོན་ཐོད་པ་ཁྲག་གིས་གང་བ་འཛིན་ཅིང་། ཡབ་ཀྱི་
མགུལ་ནས་འཁྲིལ་ཞིང་ཞལ་དུ་སྟོབས་པ། ཞབས་གཡས་བརྐྱང་ཞིང་གཡོན་ཡབ་ཀྱི་རྐེད་ལ་འཁྲིལ་བ། གར་གྱི་ཉམས་དགུ་དང་ལྡན་ཞིང་སྦྱོར་བ་གཟིག་གི་ཤམ་ཐབས་ལ་སོགས་པ། དུར་

༄༅། །ཁྲོད་ཆས་བརྒྱད་ཀྱིས་བརྒྱན་ཅིང་ཡབ་ཡུམ་གཉིས་མེད་འཇའ་འོད་ཀུན་ནས་འཕྲོ་ཤིང་འཁྲུགས་པའི་རྣམ་པ་ཅན་དུ་ལམ་གྱིས་གསལ་བའི་བཛྲ་ཧེ་རུ་ཀ་ཡབ་ཡུམ་ལས་འོད་སྣང་དཀར་
པོས་གཙོ་ཆེ་བ་ལས་འོད་ཟེར་ལྔ་ལྡན་ཀུན་ནས་འཕྲོ་བའི་རྣམ་པ་ཅན་འཕྲོས། ཉོན་མོངས་པ་ཞེ་སྡེང་གི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་ཐམས་ཅད་དག་ནས། ཞེ་སྡང་གི་རང་
གཟུགས་ཐམས་ཅད་བཛྲ་ཧེ་རུ་ཀའི་རྣམ་པ་ལམ་གྱིས་གྱུར་པ་ལས། དཀར་གསལ་འོད་ཟེར་ལྔ་ལྡན་ཀུན་ནས་འཕྲོས་པས་རང་ལུས་འོད་ཟེར་ཐིག་ལེ་ཤིག་གེ་བའི་རང་བཞིན་དུ་གྱུར། དེ་
བཞིན་དུ། རཏྣ་པད་མ། ཀརྨ། བྷུདྨ་ཧེ་རུ་རྣམས་ལ་འོད་ཟེར་འཕྲོས་པས། ཉོན་མོངས་པ་ང་རྒྱལ། འོད་ཆགས་ཕྲག་དོག གཏི་མུག་གི་སྒོ་ནས་བསགས་པའི་སྒྲིབ་གཉིས་
རྣམས་སྦྱངས། རང་རང་གི་གོ་འཕང་ལ་བཀོད། འོད་སྣང་དཀར་སེར་དམར་ལྗང་མཐིང་ཀའི་རང་བཞིན་དུ་གྱུར། རང་ལུས་ཕྱི་ནང་མེད་པར་འཇའ་ཁྱིམ་འོད་ཟེར་ཐིག་ལེ་ཟེར་ཐག་

ཀུན་ནས་འཕྲོ་བའི་རང་བཞིན་ལ་མཉམ་པར་ཡུན་དུ་འཇོག་ཅིང་། གཙོ་འཁོར་ལྔ་ཀ་ལས་འོད་ཟེར་འཕྲོས། ཀུན་གཞིའི་ཡིད་ཀྱི་རྣམ་པར་ཤེས་པའི་ཚོགས་སྦྱངས་ཤིང་། སླར་ཡང་།
བླ་མ་དབང་ཆེན་ཡབ་ཡུམ་དུ་གསལ་བའི་སྙིང་མཆོང་གུར་སྨུག་པོར་འཇའ་འོད་འཁྱིལ་པའི་གུར་ཁང་གི་དབུས་སུ་སྣ་ཚོགས་པད་ཟླའི་གདན་རྣམ་པའི་སྟེང་དུ། དབུས་སུ་ཀུན་ཏུ་བཟང་པོ་
ཡབ་ཡུམ་སྐུ་མདོག་མཐིང་ག་དབུ་སྐྲ་རལ་པའི་ཐོར་ཚུགས་སུ་བཅིངས། གཙུག་གཏོར་ལྟར་མི་མངོན་པ་དང་། རིན་པོ་ཆེའི་དབུ་རྒྱན་དང་། ཕྱག་ཞབས་ཀྱི་གདུབ་སྐོར་མ་གཏོགས་གཅེར་
བུ་རྒྱན་དང་བྲལ་བ། ཞབས་རྡོ་རྗེའི་དཀྱིལ་མོ་ཀྲུང་དུ་བཞུགས་པའི་པང་དུ། ཡུམ་ཀུན་ཏུ་བཟང་མོ་སྐུ་མདོག་ལྗང་ནག ཕྱག་གཉིས་བསྣོལ་ཐབས་ཀྱིས་ཡབ་ཀྱི་མགུལ་ནས་འཁྱུད་པ། ཤར་
དུ་རྣམ་པར་སྣང་མཛད་ཀུན་ཏུ་བཟང་པོ་ཡབ་ཡུམ་སྐུ་མདོག་དཀར་པོ། བྱང་ཆུབ་མཆོག་གི་ཕྱག་རྒྱ་ཅན་གྱིས་ཡུམ་ལ་འཁྱུད་པ། ལྷོར་རིན་ཆེན་འབྱུང་ལྡན་ཀུན་ཏུ་བཟང་པོ་ཡབ་ཡུམ་སྐུ་

༄༅། །མདོག་སེར་པོ་ཕྱག་གཡས་མཆོད་སྦྱིན་དང་། གཡོན་མཉམ་བཞག་མཛད་པའི་ཡུམ་ལ་འཁྱུད་པ། ནུབ་ཏུ་སྣང་བ་མཐའ་ཡས་ཀུན་ཏུ་བཟང་པོ་ཡབ་ཡུམ་སྐུ་མདོག་དམར་པོ་ཕྱག་གཉིས་
མཐེ་བོང་གི་རྩེ་སྤྲད་པའི་ཏིང་ངེ་འཛིན་གྱི་ཕྱག་རྒྱས་ཡུམ་ལ་འཁྱུད་པ། བྱང་དུ་དོན་ཡོད་གྲུབ་པ་ཀུན་ཏུ་བཟང་པོ་ཡབ་ཡུམ་སྐུ་མདོག་ལྗང་གུ་ཕྱག་གཡས་སྐྱབས་སྦྱིན་གྱི་ཕྱག་རྒྱ་དང་གཡོན་
མཉམ་བཞག་མཛད་པའི་ཡུམ་ལ་འཁྱུད་པ། བཞི་ཀའང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་། རང་འདྲའི་ཡུམ་གྱི་ཕྱག་གཉིས་བསྣོལ་ཐབས་ཀྱིས་ཡབ་ཀྱི་མགུལ་ནས་འཁྱུད་ཅིང་
ཡབ་ཡུམ་དེ་ཐམས་ཅད་ཀྱང་རིན་པོ་ཆེའི་དབུ་རྒྱན་དང་ཕྱག་ཞབས་ཀྱི་གདུབ་སྐོར་མ་གཏོགས་གཅེར་བུ་རྒྱན་མེད་ཅིང་འོད་ཟེར་ཀུན་ནས་འཕྲོ་བའི་རྣམ་པ་ཅན་དུ་བཞུགས་པ་ལ། གཙོ་བོ་
ཡབ་ཡུམ་ལས་འོད་ཟེར་དཔག་ཏུ་མེད་པ་འཕྲོས་གཙོ་བོ་ལ་ཕོག་པས། དེ་དག་གི་འོད་ཟེར་འབར་ཞིང་ཀུན་ནས་འཁྲུགས་པས་རང་གི་ལུས་ཀྱི་ནང་ཐམས་ཅད་འཇའ་ཁྱིམ་འོད་ཟེར་ལྔ་ལྡན་

ཐིག་ལེ་ཀུན་ནས་འཕྲོ་བཞིན་པ་ནས། སོར་བཅུ་གཉིས་སམ་བཅུ་དྲུག་གི་ནམ་མཁར་མཉམ་པར་བཞག་པས། སང་མ་སིང་མ། ཁྲལ་ཁྲོལ་མ། དཀར་ཕྲོ་ཕྲོ་དང་། མེ་ཏོག་
གི་དྲ་བ་དྲ་ཕྱེད་ལྟ་བུ། ཕྲ་བ་རྟ་རྔ་ལ་མདུད་པ་བོར་བའམ། མུ་ཏིག་གི་དྲ་ཕྱེད་ལྟ་བུ་མཐོང་བ་ནི། རང་རིག་ཐིག་ལེ་ཉག་གཅིག་རྡོ་རྗེ་ལུ་གུ་རྒྱུད་མངོན་སུམ་དུ་མཐོང་བ་དེ། ཆོས་།
ཉིད་མངོན་གསུམ་གྱི་ལམ་མོ། །དེ་ལ་ཞེན་མེད་ཀྱི་ཚུལ་དུ་བརྐྱངས་པས། ཕྲ་བ་དང་། རགས་པ་དང་། གསལ་འཚེར་ལྷུན་སྡུག་འོད་ལྔའི་སྣང་བ་དུ་མ་འཆར་ཞིང་། རྫོང་
བུར་རྡོ་བོར་བའི་རི་མོ་ལྟ་བུ་དང་། ཐིག་ལེ་ལྔ་ལྔ་མུ་ཁྱུད་ཀྱི་རྭ་བས་བསྐོར་བའི་ཚོམ་བུ་དང་། ཕྱེད་སྐུ་སོགས་མཐོང་བས་ཉམས་གོང་འཕེལ་དུ་སྣང་བའོ། །ད་དུང་ཉམས་སུ་བླངས་ན་
ཐིག་ལེ་ལྔ་ལྡན་མུ་ཁྱུད་རིམ་པ་དུ་མའི་སྟེང་དུ་ཞི་བ་དང་ཁྲོ་བོའི་དཀྱིལ་འཁོར་ཡབ་ཡུམ་དང་བཅས་པ་རྫོགས་པར་མཐོང་སྟེ། ཕྱི་ཡུལ་གྱི་སྣང་བ་དང་ཕུང་པོ་འོད་སྣང་དུ་གྲོལ་ཞིང་། ནང་རིག་

༄༅། །པ་གཟུགས་འཛིན་གྱི་ཞེན་པ་བློ་བྲལ་དུ་གྲོལ་བས་ལོག་ནས་རྩལ་འཕེལ་བ་དང་འགྲིབ་པ་མེད་པ་ཐག་ཆོད་པ་ནས་རིག་པ་ཚད་ལ་ཕེབས་པའི་སྣང་བ་ཞེས་བྱ་ཞིང་། དེ་ནས་།
སླར་དེ་ཉིད་ལས་མི་གཡོ་མི་འཕོ་ཞིང་། ལུས་ཀྱི་འབྱུང་བ་རང་སར་དེངས་པས། དབང་ཡུལ་ཀུན་ཀྱང་འཛིན་མེད་དུ་ཟད། བདེ་སྡུག་ཡོད་མེད་ལ་སོགས་པའི་བློའི་སྒྲོ་བཏགས་ཀྱི་ཆོས་
ཐམས་ཅད་ཟད་པས་བློ་ཟད་གཉེན་པོ་ཟད་བྱ་རྒྱུའི་ཡུལ་ཟད་པ་ལས་ཆོས་ཉིད་ཟད་པ་ཞེས་བྱ་སྟེ། ལམ་སྣང་བ་བཞིའི་གནས་སྐབས་བསྟན་ཞིང། དེ་དུས་རིག་པ་ཀུན་ཏུ་བཟང་པོ་ལས་ལོགས་
སུ་གྱུར་པའི་སངས་རྒྱ་རྒྱུ་སྤུའི་རྩེ་མོ་ཙམ་ཡང་མེད་ཅིང་། བྲི་གང་དང་བསལ་བཞག་མེད་པ་རང་བཞིན་མི་འགྱུར་ཡེ་ནས་སངས་རྒྱས་པར་ཤེས་པ་ནི་དུས་གསུམ་འགྱུར་བ་མེད་པའི་འབྲས་བུ་
དམ་པའོ། །འདིར་སྨྲས་པ། རྒྱུད་སྡེ་རྒྱ་མཚོའི་དཀྱིལ་འཁོར་འཁོར་ལོའི་དབུས། །རང་རང་འཁོར་ལོར་བསྒྱུར་བའི་སྐུར་སྟོན་པའི། །ཁྱབ་བདག་རྡོ་རྗེ་སེམས་དཔའ་ཞལ་གཟིགས་ཤིང་། །སྔགས་གཞུང་ལམ་གྱི་སྲོལ་འབྱེད་སྤྲུལ་པའི་སྐུ། །མཁྱེན་རབས་དབང་ཕྱུག་དཀར་

པོའི་མཚན་ཅན་གྱིས། །ཡང་ཡང་གསུང་གི་སྣང་བས་བསྐུལ་བ་དང་། །རྣམ་དཀར་དགེ་ཚོགས་དུ་མ་བསྐྲུན་པ་ཡིས། །བདེ་བའི་མཆོག་གྱུར་ས་སྲུང་དབང་པོ་ནི། །རྒྱན་བཟང་དགེ་མཚན་དུ་མས་རབ་གཏམས་བའི། །སྐལ་བཟང་སྙིང་གི་གྲོགས་དེས་བསྐུལ་བ་ལས། །
བྱེད་པོ་དམན་བའི་རི་མོ་དང་བྲལ་ཡང་། །དགའ་མ་མཚན་ལྡན་རིགས་སྐྱེས་ལང་ཚོ་རྒྱས། །འཕྲུལ་ལྡན་སོར་མོའི་ཕྲེང་བས་རབ་བསྐྱོད་དེ། །ཤེས་ལྡན་པྲཛྙཱ་རསྨིས་སྦྱར་ཏེ་དགེ །མངྒ་ལཾ། ལས་ནི་ལུས་ལྷ་ངག་སྔགས་ཡིད་ཆོས་ཉིད་གསུམ་མཉམ་
པ་ནི་བསམ་པ་གཙོ་བོ་ཡིན་ལ། ཕྱག་རྒྱུ་ནི་གསང་སྔགས་ཀྱི་རང་གིས་ངོ་བོར་བཏགས་པའོ། །ཆོས་ཀྱི་དབྱིངས་རང་བཞིན་སྤྲོས་པ་བྲལ་བ། མི་རྟོག་མ་བཅོས་པའི་སྐྱེ་བ་མེད་པ། སྙིང་
རྗེའི་རང་བཞིན་མཆོག་ཏུ་རྟོགས་པ་གཅིག་ཏུ་མཛེས་པའི་ཐབས་སུ་གྱུར་པ་རྒྱུན་གྱི་རྟག་པ་ཉིད་དེ། ཆོས་རྒྱལ་ལྷན་ཅིག་སྐྱེས་པའི་རང་བཞིན་ནི། ཤེས་རབ་ཀྱི་སྦྱར་བས་ལས་ལས་བྱུང་
བ་དང་། ཐ་མི་དད་པ་གང་ཡིན་པའི་ཆོས་ཀྱི་ཕྱག་རྒྱའོ། །ཕྱག་རྒྱ་ཆེན་པོ་ནི། འཁོར་བ་དང་མྱ་ངན་ལས་འདས་པ་གཉིས་སུ་མེད་པའི་རང་བཞིན་དམིགས་པ་མེད་པའི་སྙིང་རྗེ་ཆེན་པོའི་

༄༅། །ལུས་ཆོས་སྐུ་བདེ་བ་ཆེན་པོའི་རང་བཞིན། གཟུགས་སྐུ་གཉིས་དང་གང་ཡིན་པའི་ངོ་བོ་ཉིད་དེ། ཤེས་བྱའི་སྒྲིབ་པ་སྤང་པ་ལས་སྒྲོ་བསྐུར་གྱིས་དབེན་པའོ། །དམ་ཚིག་།
ཕྱག་རྒྱ་ནི་བསྐྱེད་པ་དང་། སྤྲོ་བ་དང་། བསྡུ་བའི་དོན་དེ་རྒྱུད་དམ་ཚིག་ཕྱག་རྒྱ་རྡོ་རྗེ་སློབ་དཔོན་གྱི་དབང་བླངས་ཏེ། འབྲས་བུ་དམ་ཚིག་གི་ཕྱག་རྒྱ་ཧེ་རུ་ཀ་ལ་སོགས་པ་དཀྱིལ་འཁོར་།
གྱི་ལྷ་སྤྲོ་བའོ། །

༄༅། །གྲོལ་ཐིག་དགོངས་པ་རང་གྲོལ་གྱི་རྒྱབ་ཡིག་སྦས་དོན་ཀུན་གསལ་ཞེས་བྱ་བ་བཞུགས་སོ། །

༄༅། །དམིགས་པ་མེད་པའི་རྗེ་བཙུན་ཐུགས་རྗེ་ཆེན་པོ་དང་ལྡན་པའི་ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །དེ་ལྟར་སྡེ་སྣོད་གསུམ་དང་རྒྱུད་སྡེ་བཞིའི་དོན་
སྟོན་པར་བྱེད་པ་པོ་ནི། ཕྱི་སྒྲོ་འདོགས་གཅོད་པར་བྱེད་པའི་བླ་མ་དམ་པ་དང་། ནང་རང་བྱུང་གི་ཡེ་ཤེས་སྟོན་པར་བྱེད་པའི་བླ་མ་དམ་པ་དང་། གསང་བ་ལྷན་ཅིག་སྐྱེས་པའི་ཡེ་ཤེས་
སྟོན་པར་བྱེད་པའི་བླ་མ་དམ་པ་དང་། མཐར་ཐུག་ཆོས་ཐམས་ཅད་དེ་ཁོ་ན་ཉིད་ཤིན་ཏུ་རྣམ་པར་དག་པར་སྟོན་པར་བྱེད་པའི་བླ་མ་དམ་པ་སྟེ། དེ་རྣམས་ལས་བྱུང་བའི་གདམས་པ་ནི། གཞི་དངོས་
པོ་གཤིས་ཀྱི་གནས་ལུགས་སྟོན་པར་བྱེད་པ་ཀུན་གཞི་རྒྱུའི་རྒྱུད། ལམ་ཉམས་སུ་ལེན་པར་བྱེད་པའི་མན་ངག་སྟོན་པར་བྱེད་པ་ལམ་ཐབས་ཀྱི་རྒྱུད། འབྲས་བུ་མངོན་དུ་གྱུར་པའི་དོན་སྟོན་

༄༅། །པར་བྱེད་པ་ཕྱག་རྒྱ་ཆེན་པོའི་འབྲས་བུའི་རྒྱུད་དོ། །དེ་ལའང་རྒྱུའི་རྣོ་ངར་དང་། ལམ་གྱི་རྣོ་ངར། འབྲས་བུའི་རྣོ་ངར་དང་། དེ་ཡང་མ་དག་པ་སེམས་ཅན་གྱི་སྣང་བ་དང་། ཅུང་
ཟད་དག་པ་ཉམས་དང་ཏིང་ངེ་འཛིན་གྱི་སྣང་བ་དང་། ཤིན་ཏུ་རྣམ་པར་དག་པ་ཡེ་ཤེས་ཀྱི་སྣང་བའོ། །དེ་སྟོན་པར་བྱེད་པ་ལ་བདེ་བར་གཤེགས་པའི་བཀའ་ཚད་མ་དང་། རྡོ་རྗེ་སློབ་དཔོན་
གྱི་མན་ངག་ཚད་མ་དང་། རྣལ་འབྱོར་དབང་ཕྱུག་གི་ཉམས་མྱོང་རྗེས་སུ་དྲན་པའི་ཚད་མ་དང་། རྟེན་ཅིང་འབྲེལ་བར་འབྱུང་བ་ལོ་རྒྱུས་ཀྱི་ཚད་མ་དང་། དེ་དག་རྟོགས་པར་བྱ་བའི་ཕྱིར། དབང་གི་
ཆུ་བོ་མ་ནུབ་པ་དང་། བྱིན་རླབས་ཀྱི་བརྒྱུད་པ་མ་ཉམས་པ་དང་། མན་ངག་གི་སྣ་ཁ་མ་ལོག་པ་དང་། མོས་གུས་ཀྱི་བསམ་པ་ཚིམ་པའི་ཕྱི་ནང་གསང་བ་མཐར་ཐུག་གི་རྟེན་འབྲེལ་འགྲིག་ནས།

ལྟ་བའི་དུག་ཕྱུང་། སྒོམ་པའི་བདུད་རྩི་བསྟེན། སྤྱོད་པ་ལ་དོར་ནས་གསང་སྔགས་གསང་བའི་ལམ་ལ་ཞུགས་པ་རྣམས་ཀྱིས་བདེ་ཆེན་ལྷན་གཅིག་སྐྱེས་པའི་ཟུང་འཇུག་ཉམས་སུ་བླངས་ནས་མངོན་
དུ་གྱུར་པ་རྣམས་ལ་ནི། གདུལ་བྱ་དང་འདུལ་བྱེད་མ་ཡིན་པ། སྟོན་པ་ཀུན་ཀྱང་སྤྲོས་པའི་མཐའ་ཐམས་ཅད་དང་བྲལ་བ་ཆོས་ཀྱི་སྐུ་དང་། རབ་དགའ་ནས་ས་བཅུ་ཡན་ཆད་ལ་སྣང་བ་སྟོན་
པ་ལོངས་སྤྱོད་རྫོགས་པའི་སྐུ་དང་། འཕགས་པའི་སྦྱོར་ལམ་མན་ཆད་ལ་སྣང་བར་མཛད་པ་སྟོན་པ་ཐ་དད་པ་སྤྲུལ་པའི་སྐུའོ། །ཆོས་ཀྱི་སྐུས་མངོན་བྱང་སྒྲ་སྐད་ཐམས་ཅད་རང་བྱུང་ཡེ་ཤེས་ངོ་
བོ་ཉིད་དུ་གསལ་བར་སྟོན་པ་དང་། ལོངས་སྤྱོད་རྫོགས་སྐུས་རང་གི་ཡུལ་གྱི་གདུལ་བྱ་རྣམས་བརྡའི་སྒོ་ནས་འཁོར་ལ་གོ་བརྡ་སྤྲོད་པ་དང་། སྤྲུལ་པའི་སྐུས་གསུང་དབྱངས་ཡན་ལག་དྲུག་
ཅུས་གདུལ་བྱ་སྣ་ཚོགས་པ་ལ་སྒྲ་སྐད་སྣ་ཚོགས་ཀྱིས་ཆོས་སྟོན་པའོ། །སྐུ་གསུམ་ག་དང་ཐུན་མོང་དུ་གྱུར་པའི་སྐུ་གཉིས་ནི། ཆོས་ཀྱི་དབྱིངས་དེ་བཞིན་ཉིད་ཀྱི་སྐུ་རྡུལ་ཕྲ་རབ་ཀྱི་ཆོས་ཉིད་

༄༅། །ལས་འདས་པའི་རང་སྣང་གི་ཞལ་ཕྱག་ཅན་དུ་སྣང་བ་རྡོ་རྗེའི་སྐུ་དང་། ཡོན་ཏན་མ་བཙལ་རང་སྣང་ལྷུན་གྱི་གྲུབ་པ། རྒྱན་དང་ཆ་ལུགས་མ་སྤངས་པ་གདུལ་བྱའི་བསམ་པ་རྫོགས་
པར་མཛད་པ་མངོན་པར་བྱང་ཆུབ་པའི་སྐུའོ། །དེ་དག་གི་དོན་མ་ལུས་པ་ཉམས་སུ་ལེན་བྱར་གྱུར་པ་ནི། རང་གི་ཕུང་ཁམས་དང་སྐྱེ་མཆེད་རང་བཞིན་ལྷུན་གྱི་གྲུབ་པའི་རྟེན་དང་བརྟེན་པའི་
དཀྱིལ་འཁོར་དོན་རང་གི་ཕུན་སུམ་ཚོགས་པ་རྣམ་པ་ལྔ་ཚོགས་ནི། སྟོན་པ་ཀུན་ཏུ་བཟང་པོ་ཐོག་མའི་མགོན་པོ་རང་བྱུང་རིག་པའི་ཡེ་ཤེས་ཏིལ་ལ་ཉག་གཅིག་དང་། དེའི་གནས་ཕུན་སུམ་
ཚོགས་པ་དང་གནས་ཆོས་ཉིད་ཀྱི་ཀློང་ཆེན་པོ་དང་། རང་རྩལ་གྱི་འཁོར་ཕུན་སུམ་ཚོགས་པ་འགག་པ་མེད་པའི་རིག་གདང་ལྷུན་གྱིས་གྲུབ་པ་དང་། ཆོས་ཕུན་སུམ་ཚོགས་པ་ཡེ་གྲོལ་རང་བྱུང་
གི་ཡེ་ཤེས་གཏིང་གསལ་ཆེན་པོ་མིང་འདོགས་ཐམས་ཅད་དང་བྲལ་བ་དང་། དུས་ཕུན་སུམ་ཚོགས་པ་ནི་དུས་གསུམ་དུས་མེད་ཀུན་ཏུ་རྟོགས་པའོ། ཚུལ་དེ་ལྟ་བུ་དང་ལྡན་པའི་ངང་ནས་རྒྱུད་ལས་

ཇི་ལྟར་གསུངས་པའི་བུམ་པ་དང་རྗེས་སུ་འབྲེལ་བ་མཁའ་ཁྱབ་ཀྱི་རྡོ་རྗེས་རྣམ་ཤེས་ཕུང་སོགས་ཀྱི་མཚན་ཉིད་རགས་པ་གསལ་ནས། ལྷ་སྐུ་ཞལ་ཕྱག་གི་རྣམ་པ་ཅན་ཏུ་བྱིན་གྱིས་བརླབས་ནས་
རང་བཞིན་ལྷུན་གྱིས་གྲུབ་པའི་སྐུར་མཚོན་པའི་བསྐྱེད་པའི་རིམ་པ་བསྒོམས་ནས། ལྟ་བའི་ཁྱད་པར་ངོ་བོ་ཉིད་གསུམ་སྟོང་ཉིད་དང་འབྲེལ་བ་དང་། མཉམ་ཉིད་དང་འབྲེལ་བ་དང་། བརྗོད་མེད་
བློ་འདས་དང་འབྲེལ་བ་ལྡག་ལྟར་བལྟས་པས་འདའ་ཁ་མ་འོད་ཀྱི་གོང་བུ་སྒྲའི་འཕོ་བ་ཤེས་བྱ་མཐར་ཕྱིན་པ་གྲུབ་མཐའི་ཁྱད་པར་འགྲོ་བ་སྣོད་བཅུད་ཐམས་ཅད་འཁོར་འདས་དབྱེར་མེད་དུ་ཤར་བ་ནི།
དྲི་མེད་བཤགས་རྒྱུད་ལས། རྩ་རྣམས་འགྲོལ་མཁའ་ཁྱབ་ཀྱི་སྐུ་རྡོ་རྗེ་ཐིམ་དབྱིངས་ཀྱི་ལམ་དག་པ། །ལུས་སང་བའི་གནས་སྐབས་ཀྱི་སྒྲིབ་སྦྱངས་བསྐྱེད་རིམ་སྤྲུལ་པའི་སྐུ། །ཞེས་སོགས་རྒྱས་པར་
བསྟན་པ་དང་། གསང་དབང་དང་འབྲེལ་བ་མཁའ་ཁྱབ་ཀྱི་གསུང་རྡོ་རྗེའི་ལམ་གྱི་རིམ་པ་ནི། ལྟ་བ་རང་བྱུང་གི་ཡེ་ཤེས་དང་། དེ་ཉིད་མངོན་དུ་གྱུར་པ་གྲུབ་མཐའ་མ་འདྲེས་ཡོངས་སུ་རྫོགས་

༄༅། །པ་སྟེ། འདའ་ཀ་མ་དཔེའི་འོད་གསལ་དང་ཐིག་ལེའི་རྣོ་ངར་གསུམ་གྱི་གདོང་གི་སྣ་རྩེར་འོད་ཀྱི་ཐིག་ལེ་བསྒོམ་པའི་སྲོག་རྩོལ་དང་གསང་བའི་སྣ་རྩེར་རྫས་ཀྱི་ཐིག་ལེའི་སྲོག་
རྩོལ་དང་སྙིང་གའི་སྣ་རྩེར་སྔགས་ཀྱི་ཐིག་ལེ་བསྒོམ་པའི་འཛིན་པ་སྟེ། རླུང་དང་སྔགས་དང་ཐིག་ལེའི་རྣོ་ངར་ཏེ། །དྲི་མེད་བཤགས་རྒྱུད་ལས། ཡི་གེའི་འགྲོས་ཐིམ་སྔགས་ཀྱི་ལམ་
དག་པ། །ངག་གི་སྒྲིབ་སྦྱངས་རྫོགས་རིམ་ལོངས་སྤྱོད་སྐུ། །ཞེས་རྒྱས་པར་བསྟན་པའོ། །ཐུགས་རྡོ་རྗེ་མཁའ་ཁྱབ་སྐུའི་ཁྱད་པར་ནི། ལྟ་བ་ལྷན་སྐྱེས་ཀྱི་ཡེ་ཤེས་དང་། །དེ་ཉིད་མངོན་དུ་
གྱུར་པ་གྲུབ་མཐའ་བདེ་སྟོང་གི་ཡེ་ཤེས་ཏེ། འདའ་ཀ་མ་རྡོ་རྗེ་སེམས་དཔའ་དོན་གྱི་འོད་གསལ་གྱི་རིམ་པ་ཉིད་མཚོན་བྱ་དོན་གྱི་ཡེ་ཤེས་ཀྱི་གྲུབ་མཐའ་སྙོགས་པ་ལ་མཚོན་བྱེད་དཔེའི་ཡེ་ཤེས་
དགོས་ཏེ། དེ་ལ་ལུས་ཀྱི་དྭངས་མ་ཆགས་བྲལ་མ་ཡིན་པས་བཞུ་དགོས་པ་སྟེ། དེ་བཞུ་བ་ལ་རྗེས་སུ་ཆགས་པའི་རིག་མ་མཆོག་ཐབས་ལྡན་རང་ལུས་ལྷ་དང་མཉམ་པ། ངག་སྔགས་དང་མཉམ་པ་རིག་འཛིན་གྱི་བྱིན་རླབས་

མཉམ་པ། སངས་རྒྱས་ཐོབ་པའི་འདོད་བ་མཉམ་པ་དང་། མཚན་ཉིད་བཞི་ལྡན་གྱི་མེ་དགོས་པས་ན། རྒྱུད་དེ་ཉིད་ལས། བདུད་རྩི་ཁམས་ཀྱི་དྭངས་མ་བཅུད་ཀྱི་ལམ། །སེམས་ཀྱི་སྒྲིབ་སྦྱངས་དྭངས་མ་ཆོས་ཀྱི་སྐུ། ། 
ཞེས་སོགས་རྒྱས་པར་གསུངས་པ་དང་། ཡེ་ཤེས་རྡོ་རྗེ་མཁའ་ཁྱབ་ཀྱི་སྐུའི་ཁྱད་པར་ནི། ལྟ་བ་ཤིན་ཏུ་རྣམ་པར་དག་པའི་ཡེ་ཤེས་དང་། དེ་ཉིད་མངོན་དུ་གྱུར་པ་གྲུབ་མཐའ་བསམ་གྱིས་མི་ཁྱབ་
པའི་ཡེ་ཤེས་དང་། འདའ་ཀ་མ་གསང་ཆེན་ཕྱག་རྒྱ་ཆེན་པོ་ངོ་བོ་ཉིད་སྐུའི་ཁྱད་པར་ཤིན་ཏུ་རྣམ་པར་དག་པའི་ཡེ་ཤེས་ཀྱི་ཤེས་བྱ་ཁམས་བདེ་བར་གཤེགས་པའི་སྙིང་པོ་རྣམ་པར་དག་པ་ལ་མཉམ་
པར་བཞག་པས་ཆོས་ཉིད་བདེ་གཤེགས་སྙིང་པོས་ཤེས་བྱ་འགྲོ་བ་ཐམས་ཅད་ལ་ཁྱབ་པར་ཤེས་པའི་གྲུབ་མཐའི་ཁྱད་པར་གསང་ཆེན་རིགས་གཅིག་གི་དོན་ལ་མངོན་དུ་གྱུར་པ་ན། གཞིའི་
ལུས་ངག་གཉུག་མའི་སེམས་ཉིད་ལྟར་དྭངས་ཤིང་ཐོགས་པ་མེད་པ་དང་། སེམས་ཉིད་ཀྱང་ཡེ་ཤེས་ཀྱི་ལུས་ངག་ལྟར་སྣང་བ་དང་སྤྲོ་བསྡུའི་ཏིང་ངེ་འཛིན་གྱི་ཡེ་ཤེས་ཇི་ལྟ་དང་ཇི་སྙེད་པ་རྣམ་པ་གཉིས་ཀྱི་

༄༅། །རྩལ་སྣང་ལྷུན་གྲུབ་གྱི་ཚུལ་གྱི་རྟོག་པ་མེད་པར་དབང་བསྒྱུར་བས་ཡེ་ཤེས་ཀྱི་རླུང་རིག་ལས་གྲུབ་པའི་མཚན་དཔེས་སྤྲས་པའི་སྐུ་ཡེ་ཤེས་རང་སྣང་གི་བཞིན་ལག་ཁ་སྦྱོར་གྱི་སྐུ་ཅན། ཆུ་ཟླ་
ལྟ་བུ་ཡེ་ཤེས་དང་སྐུ་གཉིས་འབྲལ་མི་ཤེས་པའི་བྱང་ཆུབ་སེམས་མི་ཤིགས་པའི་གསང་བ་གསུམ་དབྱེར་སྐུ་གསུང་ཐུགས་མེད་ཅིང་། གདོད་ནས་ལྷུན་གྱིས་གྲུབ་པ་དེ་བཞིན་ཉིད་སྐུ་ཁ་སྦྱོར་ཡན་ལག་
བདུན་ལྡན་གྱི་ཆོས་སྐུ་ཆེན་པོ་ཡང་རྒྱུད་ལས། རླུང་གི་ལས་འགྲོས་ཐིམ་པས་མི་ཤིགས་རྡོ་རྗེའི་རླུང་། །ལུས་ངག་ཡིད་གསུམ་དག་ནས་གཉུགས་མ་ངོ་བོ་ཉིད་ཀྱི་སྐུ། །ཞེས་སོགས་རྒྱས་པར་
གསུངས་པ་དང་། རྒྱུད་ལས་ཀྱང་། ཁམས་གསུམ་ལས་ནི་རྣམ་པར་ཞེས་པ་ནི། ཐ་མལ་གྱི་ལུས་ངག་ཡིད་གསུམ་ལས་གྲོལ་ཞིང་། །ནམ་ཆོས་ཀྱི་དབྱིངས་ཀྱི་མཁའ་དང་ནི་གཉུག་མའི་ལུས་ངག་མཉམ་གྱུར་ལ། །
འདོད་གཟུང་འཛིན་གྱི་པ་རྣམས་གྱི་མ་གོས་པ། །རྡུལ་ཕྲ་རབ་ཀྱི་ཆོས་ལས་འདས་པའི་བྲལ་སྐུ་ཁྱོད་ཕྱག་འཚལ་ལོ། །ཕུང་རྣམ་ཤེས་ཀྱི་པོ་རྣམས་དང་ཁམས་རྣམ་ཤེས་ཀྱི་རྣམས་དང་། །སྐྱེ་མཆེད་རྣམས་ལ་མ་བརྟེན་ཅིང།

ཕྱིན་ཅི་ཡེ་ཤེས་ཀྱི་ངོ་བོ་ལས་ལོག་ལས་རྣམ་བར་ཆོས་ནི་དབྱང་གྲོལ་བའི། །ཡེ་བཞིན་ལག་གི་རྣམ་པ་ཅན་སྤྱི་ལུས་ཅན་མཆོག་ཏུ་མི་འགྱུར་བའི་ཁྱོད་ཕྱག་འཚལ་ལོ། །རྣམ་པར་རྟོག་ལས་དང་ཉོན་མོངས་བའི་རྟོག་མེད་ཅིང་ཀུན་ཤིན་ཏུ་ཕྲ་
བའི་རྟོག་མེད། །ཐུགས་རྣམ་བྱང་གཉེན་པོའི་ཆོས་སོ་བདུན་དུ་འཛིན་བར་བྱེད་བའི་ཤེས་བྱའི་སྒྲིབ་པ་ཡང་ནི་རབ་ཏུ་མི་གནས་པ། །བསམ་གྱི་མི་ཁྱབ་པ་ཡི་ཟབ་གསལ་གཉིས་སུ་མེད་པའི་ཐུགས། །དམིགས་མེད་ཁྱོད་ལ་ཕྱག་འཚལ་
ལོ༑ ༑ཞེས་དང་། ཨེ་མ་ཧོ། སངས་རྒྱས་ཡེ་དེ་ལྟར་ཆོས་ཀྱི་དབྱིངས་སུ་ཡེ་ནས་སངས་རྒྱས་ཤིང་། །ཆོས་ཉིད་ཀྱི་རང་སྒྲ་བཤད་པ་ནི་ངོ་མཚར་ཤིན་ཏུ་ཆེ་སྟེ། ཡང་དག་བརྗོད་དུ་མེད་པ་ནི་དགོང་པའི་དོན་ནོ། །
བྱང་རྣམ་པ་ཀུན་ཏུ་ཆུབ་པའི་གསུང་ལ་ཕྱག་འཚལ་ལོ། །ཞེས་གསུངས། སྟོང་གཟུགས་ཕྱག་རྒྱ་ཆེན་མོ། དེ་ཉིད་སྐྱའང་ཡིན་ཅིང་གསུང་ཡང་ཡིན་ལ་ཐུགས་ཀྱང་ཡིན་ཞིང་གཉིས་སུ་མེད་དེ་གཉིས་
སུ་བྱར་མེད་སོ་སོ་མ་ཡིན་ཐ་མི་དད་པའི་དེ་བཞིན་ཉིད་ཀྱི་སྐུ་དེ། དཔེར་ན་ཆུ་དང་དེའི་རང་བཞིན་བཤེར་ཞིང་བརླན་པ་གསུམ་ཐ་མི་དད་པ་བཞིན་ནོ། །དེ་ལྟར་ཆོས་སྐུ་དེའི་ངང་ནས་ལོངས་སྐུ་

༄༅། །དང་པོའི་མགོན་པོར་བཞེངས་ཏེ། སྤྲུལ་སྐུ་རྡོ་རྗེ་འཆང་དུ་སྤྲུལ་ནས་ཉིད་ཀྱི་རྟེན་དང་བརྟེན་པའི་དཀྱིལ་འཁོར་པར་སྤྲུལ་པའི་སྐུ་གསུམ་གྱི་གོ་འཕངས་ནི། རྡོ་རྗེ་འཆང་གི་ཆོས་
སྔགས་ཀྱི་སྤྲོས་པས་འཐོབ་པར་བསྟན་པའི་ཕྱིར། སྤྲུལ་སྐུ་རྡོ་རྗེ་འཆང་ཆེན་གྱི་འདོད་ཕྱོགས་ཆེན་པོའི་ཚུལ་གྱི་ཏིང་ངེ་འཛིན་ལ་སྙོམ་པར་ཞུགས་ནས་མཆོག་ཏུ་དགའ་བའི་བདེ་བས་ཚིམ་པར་
བྱེད་པའི་ལྷ་མོ་རྣམས་སྤྲོས་ཏེ། སྙོམས་པར་ཞུགས་པའི་བྱང་ཆུབ་ཀྱི་སེམས་ཀུན་ནས་བབ་པ་དེ་ཉིད་ཡབ་ཀྱི་ཐུགས་ཀར་དྲངས་ཏེ་ཕྱིར་ཕུང་ཕྱོགས་བཅུར་འཕྲོས་པ་ནི། སྤྲོ་བའི་རིམ་གྱི་ལྷའི་
སྐུ་བསྐྱེད་པའི་སྒོ་དེ་མི་སྐྱོད་རྡོ་རྗེའི་ལམ་ནས་ཐུགས་ཀར་དྲངས། བཛྲ་རྡིག་སྤྲོས་པའི་སྒོ་ཐུགས་ཀ་ནས་ཕྱིར་ཕྱུང་ཕྱོགས་བཅུར་འཕྲོས། ཆོས་ཀྱི་འཁོར་ལོ་བསྐོར་བ་ལ་སོགས་པ་སངས་
རྒྱས་ཀྱི་མཛད་པ་རྣམས་ནི་མཛད་པའི་སྒོ། ཁྱད་པར་དུ་ཞེ་སྡང་ཅན་གྱི་སེམས་ཅན་རྣམས་མི་སྐྱོད་པའི་གོ་འཕང་ལ་བཀོད། སྤྲུལ་པ་རྣམས་གཅིག་ཏུ་བསྡུ་བའི་མི་སྐྱོད་པ་དང་ཡེ་ཤེས་པ་

གཅིག་ཏུ་འདྲེས་པ་ནི་འདྲེས་པའི་སྒོ། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་དབང་བསྐུར་ཞིང་རྒྱས་གདབ་པ་ནི་དབང་བསྐུར་བའི་སྒོ། སླར་བྱོན་ནས་རང་གི་མདུན་ན་འདུག
སྙིང་ཁར་ཞུགས་ནས་རང་དང་གཅིག་ཏུ་འདྲེས་པ་ནི་གནས་པའི་སྒོ། དེ་ཡང་མདོར་བཅའི་སྤྲུལ་པའི་སྒོས་ལས། རང་སྔགས་ཡི་གེ་ལས་བྱུང་བ་རྡོ་རྗེ་གསུམ་གྱི་བྱིན་རླབས་དག ཅེས་གསུངས་པ་
རྣམས་ཀྱི་དོན་ནི། སྤྲུལ་སྐུའི་མཛད་པ་སྐུ་ནས་སེམས་ཅན་གྱི་དོན་བྱེད་པ་དང་རྗེས་སུ་མཐུན་པ་ནི་དཀྱིལ་འཁོར་རྒྱལ་བ་མཆོག་གི་ཏིང་ངེ་འཛིན་ནོ། །ལས་རྒྱལ་མཆོག་ནི། ཟ་བའི་རྣོ་ངར་ལ་སོགས་
པ་རྗེས་སྤྱོད་ལམ་མཐའ་དག་གི་རྣོ་ངར་རྣམས་སོ། །དེ་ལྟར་ཕྱི་བསྐྱེད་པ་མ་ཧཱ་ཡོ་ག་དང་བསྟུན་པའི་བཤད་རྒྱུད་རྡོ་རྗེའི་འཕྲེང་བ་དང་། ནང་རྫོགས་པ་ཨ་ནུ་ཡོ་ག་དང་ཆ་མཉམ་དུ་སྒོ་བསྟུན་པའི་
འདུས་པ་རྩ་བའི་རྒྱུད་དང་། དང་པོའི་སངས་རྒྱས་དུས་ཀྱི་འཁོར་ལོའི་བསྡུས་པའི་རྒྱུད་རྣམས་དང་བསྟུན་པའི་བཤད་ཐབས་ཀྱི་ལེགས་པར་གུང་བསྒྲིགས་པ་འདི་ཡང་རྗེས་འཇུག་སྒྲུབ་པ་པོ་

༄༅། །རྣམས་ཀྱི་རྟོགས་པར་སླ་བ་དང་བློ་ཆོས་གཞོན་ནུར་གྱུར་པ་རྣམས་ཀྱི་འོད་གསལ་རྡོ་རྗེ་སྙིང་པོའི་རྒྱུད་རྣམས་རྟོགས་པར་དཀའ་བས་རེ་ཞིག་སྒོ་དབྱེ་བའི་ཚུལ་གྱི་ལམ་གྱི་རིམ་པ་
འདི་རྣམས་ཅུང་ཟད་ཕྱེ་བ་ཡིན་གྱིས། ཐུན་མོང་མ་ཡིན་པའི་ལམ་གྱི་བཤད་སྲོལ་གསང་བ་མཛོད་པ་ཨ་ཏི་ཡོ་གའི་རང་བཞིན་ལྷུན་གྱི་གྲུབ་པའི་བསྐྱེད་རྫོགས་སྒྲོན་མ་བཞིའི་དོན་དང་རྣམ་
པར་འབྲེལ་པ་བཤད་པ་ནི། ཡེ་ཤེས་རྫོགས་པ་ཆེན་པོའི་རྒྱུད་ལས། སེམས་བྱང་ཆུབ་ཉིད་རང་བྱུང་དྲིལ་བུ་ཞབས་ཀྱི་ཀྱང་།འགྲོ་བ་མི་དག་རང་བཞིན་གྱིས། །གྲུབ་པའི་དཀྱིལ་འཁོར་ཇ་མེད་པ། །བཅོས་མ་ཉིད་ཀྱི་ངོ་བོ་དང་། །དེ་ནི་གདུལ་
བྱའི་ཁམས་ལ་འདོད། །ཅེས་དང་དཀྱིལ་འཁོར་ནི། །མ་བཅོས་ལྷུན་གྲུབ་རིག་པ་སྟེ། །མཐའ་དབུས་མེད་པའི་གཞལ་ཡས་ན། །རང་འབར་ཡེ་ཤེས་རྫོགས་སངས་རྒྱས། །རང་བྱུང་རིག་པའི་འཁོར་
མཐའ་མེད། །ལྷུན་གྲུབ་ཕོ་བྲང་ཆེན་པོ་ནི། །སྤྱན་ལྷ་གཞན་ནས་དྲངས་མ་ཡིན་ཡེ་ནས་སངས་རྒྱས། །རང་བྱུང་གསང་བའི་རྒྱུད་ཀྱི་སྒྲ་ལས་རག་པ་མ་ལུས་བ་དང་སྔགས་ལྡན་པས། །ལྷ་ཡི་སྙིང་པོ་བཟླ་མི་

དགོས། ༑བདེ་ཆེན་གསང་བའི་དོན་ལྡན་པས། །ཡེ་ཤེས་གསང་བའི་དཀྱིལ་འཁོར་བརྙེས། །རང་བྱུང་གཉིས་སུ་མེད་པའི་སེམས་ཉིད་ཀུན་གྱི་ལྷ། །དུས་གསུམ་དུ་རྟོགས་པའི་ངང་ལས་འདའ་མེད་
ཐུགས་རྒྱས་པའི་ང་དམ་མོ། །འཁོར་བ་གདོད་ནས་རྣམ་དག་རིག་པ་ཀ་དག་ལ། །ཉེས་བདག་གཞན་གྱི་འཛིན་པའི་པ་དྲི་མ་དང་བྲལ་བའི། །ཡེ་ཤེས་དམ་ཚིག་རྣམ་པར་དག །ལྷུན་གྲུབ་བརྗོད་མེད་རིག་པའི་དོན་
མཐོང་ན། །རང་བྱུང་གསང་བའི་དམ་ཚིག་བསྲུང་དུ་མེད་བ་ཐོབ། །ཅེས་དང་། དེ་ལྟར་ངོ་བོ་ཀ་ནས་དག་པའི་རང་བཞིན་དེ་ལས་ལྷུན་གྲུབ་ཐུགས་རྗེའི་རྩལ་སྣང་མ་འགགས་པར་ཤར་
བ་ནི། ཡང་དེ་ཉིད་ལས། སྐུ་གསུམ་རིག་པའི་དཀྱིལ་འཁོར་ནས། །ཐུགས་རྗེ་ཉི་མའི་འོད་ཟེར་ཤར། །འགྲོ་འདུལ་སྤྱོད་པ་ཅི་སྣ་ཚོགས་སྤྲུལ་སྐུས་འགྲོ་བའི་དོན་འདོད་དགུར་བསྒྱུར་བའོ། །
བདེར་སྤྱོད། །ཅེས་གསུངས་པས། ཐོག་མར་ལུས་རང་བཞིན་ལྷུན་གྱི་གྲུབ་པའི་དཀྱིལ་འཁོར་དུ་གསལ་གདབ་པ་ནི། ལུས་ཀྱི་མདུན་རྒྱབ་དང་གཡས་གཡོན་བཞི་དཀྱིལ་འཁོར་གྱི་ཟུར་བཞི།

༄༅། །ཁ་དང་སྣ་དང་གཤང་ལྕིའི་ལམ་གྱི་བུག་པ་བཞི་སྒོ་བཞི། རྣམ་རྟོག་གི་གཞོན་པ་ཡེ་ཤེས་ལྔ་དག་པའི་རླུང་ཁ་དོག་ལྔ་པ་ནི་བརྩིག་པ་རིམས་པ་ལྔ། ལྕེའི་རྣམ་ཤེས་ནི་རིན་པོ་ཆེའི་
ཕ་གུ། རྒྱུ་མ་དྲ་བ་དང་རྒྱུས་པ་དྲ་བྱེད། བྱང་སེམས་དཀར་པོའི་ཆ་ཟླ་བྱེད་དང་། མིག་གི་རྣམ་ཤེས་མེ་ལོང་དང་། སྣའི་རྣམ་ཤེས་མེ་ཏོག་གི་ཕྲེང་བ་དང་། ལྕེའི་དབང་པོ་དྲིལ་བུ་དང་། ལུས་
ཀྱི་དབང་པོའི་ཚོགས་རྔ་ཡབ་དུ་གྱུར་པ་རྣམས་ནི་དྲ་བ་དང་དྲ་ཕྱེད་ཀྱི་རྒྱན་ནོ། །རྣ་བ་དང་ལུས་ཀྱི་རྣམ་ཤེས་ནི་མདའ་ཡབ་ལ་གནས་པའི་བ་དན་དར་འཕེན། རྗེ་ངར་བརླའི་དཔུང་ལག་ངར་གྱི་
རྐང་བརྒྱད་ནི་ཀ་བ་བརྒྱད། ལྟོ་བ་ནི་དཀྱིལ་འཁོར་ནང་གི་བུམ་པ། རྣ་བའི་དབང་པོ་ནི་མཚམས་རྣམས་ཀྱི་ཟླ་ཕྱེད་རྡོ་རྗེ། ཕུང་པོ་ལྔ་རྣམ་པར་དག་པ་ནི་དཀྱིལ་འཁོར་གྱི་ཁོག་ལྔ། གསང་གནས་
དང་ལྟེ་བ་དང་སྙིང་ག་དང་གདོང་གི་སྣ་རྩེ་བཞི་ནི་རྟ་བབས་བཞི། མིག་གི་དབང་པོ་ནི་དེའི་སྟེང་གི་འཁོར་ལོ། ཡིད་ཀྱི་རྣམ་ཤེས་རི་དྭགས། སྣའི་དབང་པོ་ནི་རྟ་བབས་ཀྱི་གདན། ཡིད་ཀྱི་

དབང་པོ་ནི་དབུས་ཀྱི་པདྨ་སྟེ། ལུས་བརྟེན་གྱི་དཀྱིལ་འཁོར་དུ་གནས་པ་ཉིད་དོ། །མིག་གི་དབང་པོ་ཐོ་ལས་སའི་སྙིང་པོ། རྣ་བའི་དབང་པོ་ཨཱོཾ་ལས་ཕྱག་ན་རྡོ་རྗེ། སྣའི་དབང་པོ་ཨཱོཾ་ལས་
ནམ་སྙིང་། ལྕེའི་དབང་པོ་ཨཱོཾ་ལས་འཇིག་རྟེན་དབང་ཕྱུག སྙིང་ཁར་ཡིད་དབང་གི་ངོ་བོ་ཧཱུཾ་ལས་འཇམ་དཔལ། རྡོ་རྗེའི་སྒོར་ལུས་ཀྱི་དབང་པོའི་ངོ་བོ་ཨཱོཾ་ལས་སྒྲིབ་སེལ། ཚིགས་རྣམས་
ཀྱི་ངོ་བོ་པཾ་ལས་ཀུན་བཟང་། སྤྱི་གཙུག་ཏུ་རྩ་རྒྱུས་ཀྱི་ངོ་བོ་མཾ་ལས་བྱམས་པ། མིག་གི་སྒོར་ལུས་ཀྱི་གཟུགས་ཀྱི་རང་བཞིན་ཛ་ལས་གཟུགས་རྡོ་རྗེ་མ། རྣ་བའི་སྒོར་སྒྲའི་རང་བཞིན་བཾ་
ལས་དྲི་རྡོ་རྗེ་མ། ལྕེར་རོའི་རང་བཞིན་ཧོ་ལས་རོ་རྡོ་རྗེ་མ། རྡོ་རྗེའི་སྒོ་རེག་བྱའི་རང་བཞིན་ཁམས་ལས་རེག་བྱ་རྡོ་རྗེ་མ་སྟེ། ཀུན་ཀྱང་རང་རང་གི་རང་རྩལ་གྱི་སེམས་དཔའ་དང་སྙོམ་པར་
འཇུག་པའོ། །ལག་པ་གཡས་པར་ཧཱུྃ་ལས་གཤིན་རྗེ་གཤེད་ལག་པ་གཡོན་པར་དེའི་ངོ་བོ་ཡི་གེ་ཧཱུྃ་ལས་གཞན་གྱི་མི་ཐུབ་པ། ཁ་ལ་དེའི་ངོ་བོ་ཧཱུྃ་ལས་བདུད་རྩི་འཁྱིལ་པ། དཔུང་པ་གཡས་

༄༅། །པའི་རྩ་བར་དེའི་ངོ་བོ་ཧཱུཾ་ལས་མི་ཡོ་བ། དཔུང་པ་གཡོན་པའི་རྩ་བར་དེའི་ངོ་བོ་ཧཱུྃ་ལས་འདོད་པའི་རྒྱལ་པོ། སྦུས་མོ་གཡས་པ་ལ་དེའི་ངོ་བོ་ཧཱུྃ་ལས་དབྱུག་སྔོན་ཅན། སྤུས་མོ་
གཡོན་པ་ལ་དེའི་ངོ་བོ་ཧཱུྃ་ལས་སྟོབས་པོ་ཆེ། སྤྱི་གཙུག་ཏུ་དེའི་ངོ་བོ་ཧཱུྃ་ལས་འཁོར་ལོ་བསྒྱུར་བ། རྐང་མཐིལ་གཉིས་ལ། དེའི་ངོ་བོ་ཧཱུྃ་ཡོངས་སུ་གྱུར་པ་ལས་གནོད་མཛད་རྒྱལ་པོ། གཟུགས་
ཀྱི་ཕུང་པོ་ཨཱོཾ་ལས་རྣམ་པར་སྣང་མཛད། འདུ་ཤེས་ཀྱི་ཕུང་པོ་ཨཱཿལས་འོད་དཔག་མེད། རྣམ་ཤེས་ཀྱི་ངོ་བོ་ཧཱུཾ་ལས་མི་བསྐྱོད་པ། ཚོར་བའི་ཕུང་པོ་སྭཱ་ལས་རིན་ཆེན་འབྱུང་ལྡན། འདུ་
བྱེད་ཀྱི་ཕུང་པོ་ཧཱ་ལས་དོན་ཡོད་གྲུབ་པ་སྟེ། རིགས་ལྔ་རེ་རེ་ལ་ཉི་ཤུར་དབྱེ་བ་ཡང་ཕུང་བོ་ལྔ་དང་ཁམས་བཞི་དང་ནང་གི་སྐྱེ་མཆེད་དྲུག་དང་། ཕྱིའི་ཡུལ་ལྔ་པོ་རྣམས་ལྷར་ཤར་བས་
ཉི་ཤུ་རེའོ། །དེ་ཡང་མདོ་སྡེ་དང་བསྟུན་ན་མིག་ལ་སོགས་པའི་དབང་པོ་དང་། གཟུགས་ལ་སོགས་པའི་ཡུལ་གྱི་ཁམས་རྣམས་དང་། འཕྲད་པ་ལས་ནང་དུ་ཡིད་དེ་ནི་སྔོན་དུ་འགྲོ་བ་

སེམས་ནཾ་དེའི་རྗེས་སུ་འཛིན་པ་ཞུགས་པ་སྟེ་ཀྱི་ཀུན་ཏུ་རྒྱུས་ཚོགས་དྲུག་གི་རྣམས་ལ་ཀུན་ཏུ་བརྒྱུགས་པས་ལུས་ཏེ་རེག་པའི་རྐྱེན་གྱི་ཚོར་བ་བྱུང་། དེ་ལྟར་དཀའ་བའི་གནས་ཅུང་ཟད་ཕྱེ་
བ་འདི་ཡང་སྦས་དོན་དང་མཐར་ཐུག་གི་གབ་པ་སྔོན་དུ་ཕྱུང་བ་རྒྱབ་ཡིག་གི་ཚུལ་དུ་ཅུང་ཟད་བཀོད་པ་འདི་ལ་མ་རྟོགས་པ་དང་། ལོག་པར་རྟོག་པ་དང་ཐེ་ཚོམ་གྱི་གནས་ཀྱི་དྲི་མས་སྦགས་
པ་ཡོད་སྲིད་པས་ཐུན་མོང་མ་ཡིན་པ་འོད་གསལ་རྡོ་རྗེ་སྙིང་པོའི་རྒྱུད་དོན་ཡོ་ག་གསུམ་གྱི་བསྒོམ་རིམ་ཐུགས་སུ་ཆུད་ཅིང་མངོན་དུ་གྱུར་པ་རྣམས་ཀྱི་བཅོས་སུ་རུང་བ་ཁོ་ན་ཡིན་གྱིས་དེ་
ལས་ལོག་པ་རྣམས་ཀྱི་དུག་ཆུས་ཀུན་ནས་བསླད་པར་གྱུར་ན་ནི་ཆོས་བདག་བཀའ་སྲུངས་གཉན་པོ་རྡོ་རྗེ་བཤོག་རྒོད་མས་དེའི་སྙིང་ཁྲག་ཐང་ལ་ཐོ་ཞིག ཅེས་པ་འདི་ཡང་མཆོག་གི་དཔལ་ལྡན་བླ་མ་དམ་
པ་རཏྣའི་ཞབས་རྡུལ་སྤྱི་བོར་ལེན་པ་པྲཛྙཱ་རསྨིས་རང་བཞིན་རྫོགས་པ་ཆེན་པོའི་བསྒྲུབ་གནས་དམ་པ་བཀྲ་ཤིས་སྟག་མགོར་སྦྱར་བའོ། ། ། །དགེའོ། ། དགེའོ། །དགེའོ། ། །།

༄༅། །གྲོལ་ཐིག་ཁྲིད་ཀྱི་དམིགས་རིམ་གསང་བ་ལས་ཀྱང་ཆེས་ཆེར་གསང་བ་རྨད་དུ་བྱུང་བའི་ལག་རྗེས་ཙིཏྟ་དམར་པོ་བཞུགས་སོ། །

༄༅། །ཨཱོཾ་ཨཱ༔ཧཱུྃ་བཛྲ་གུ་རུ་དྷེ་བ་ཌཀྐི་ནི་སརྦ་སིདྡྷི་ཕ་ལ་ཧཱུྃ་ཨཱཿ འདིར་འོད་གསལ་རྡོ་རྗེ་སྙིང་པོ་གྲོལ་ཐིག་དགོངས་པ་རང་གྲོལ་གྱི་ལམ་གྱི་རིམ་པ་ཆེས་གསལ་བ་གཏེར་བྱོན་དཔེ་རྒྱུད་
ཀྱི་ནང་ལ་རྒྱ་ཆེར་བཤད་མོད་ལགས་ཀྱང་། ལས་དང་པོ་པ་འཇུག་པ་བདེ་བའི་ཕྱིར་དུ་དམིགས་པའི་སྐོར་རྣམས་མདོར་བསྡུས་ཏེ་བསྟན་པར་བྱ་བ་ནི། ཐོག་མར་སྟན་བདེ་བ་ལ་སེམས་དཔའི་
སྐྱིལ་མོ་ཀྲུང་ངམ་ཙོག་པུ་གང་ལེགས་ཀྱི་ཚུལ་དུ་བྱས་ཏེ་རླུང་དལ་བུས་ཕྱིར་ལན་གསུམ་དབྱུང་ལ། སླར་ནང་དུ་དལ་བུས་སྟེང་རླུང་ཆར་གྱི་མནན་ཏེ། འོག་རླུང་འཁྲུལ་མེད་མན་ངག་ལྟར་
རྡུབས་པས་ཡུན་ཅུང་ཟད་གནས་པར་བྱས་ནས། སླར་རླུང་འཛིན་དང་བསྟུན་པའི་སྐེད་པ་འཆུན་བཙལ་བའི་གཡས་གཡོན་བསྐོར་བ་དང་། གཞུ་འགེངས། འཕུལ་འཐེན། འབེབས་ཆུང་ཅི་རིགས་
བྱས་ནས། དེའི་ངང་ནས། ཚེ་འདི་ལ་མངོན་པར་ཞེན་པའི་གཉེན་པོ་དལ་འབྱོར་རྙེད་པར་དཀའ་བ་བསམ་པ། ལེ་ལོ་དང་སྙོམས་ལས་ཀྱི་གཉེན་པོར་འཆི་བ་མི་རྟག་པ་བསམ་པ། སྲིད་པ་ལ་བདེ་

༄༅། །བར་འཛིན་པའི་གཉེན་པོར་འཁོར་བའི་ཉེས་དམིགས་བསམ་པ། དལ་འབྱོར་དོན་ཡོད་པར་བྱ་བའི་ཕྱིར་ཐར་པའི་ཕན་ཡོན་བསམ་པ་སྟེ། ཐུན་མོང་གི་སྔོན་འགྲོ་བཞིས་རྒྱུད་སྣོད་རུང་དུ་བྱས་ནས།
ཐུན་མོང་མ་ཡིན་པའི་སྔོན་དུ་འགྲོ་བ་བཞི་ལས། དང་པོར་ཆོས་ཐམས་ཅད་ཀྱི་བརྟེན་དུ་གྱུར་པ་སྐྱབས་སུ་འགྲོ་བའི་ལམ་གྱི་རིམ་པ་ནི། ཡར་སྣའི་རྡུ་ཏིའི་ཐད་ཀྱི་མདུན་གྱི་ནམ་མཁའ་ལ་འཇའ་འོད་
འཁྱིལ་པའི་གུར་ཁང་གི་དབུས་སུ་སྣ་ཚོགས་པད་ཟླའི་སྟེང་དུ་ངོ་བོ་རྩ་བའི་བླ་མ་ལ་རྣམ་པ་ཆོས་སྐུ་ཀུན་ཏུ་བཟང་པོ་སྐུ་མདོག་མཐིང་ནག་ཕྱག་གཉིས་མཉམ་གཞག་གི་ཕྱག་རྒྱ་ཅན་གྱི་ཡུམ་ལ་འཁྱུད་
པ་དེའི་པང་དུ་ཀུན་ཏུ་བཟང་མོ་སྐུ་མདོག་ལྗང་ནག་ཕྱག་གཉིས་བསྣོལ་ཐབས་ཀྱི་ཡབ་ཀྱི་མགུལ་ནས་འཁྲིལ་ཞིང་གཉིས་ཀའང་ཕུང་པོ་དང་། གཤེགས་མའི་སྒྲས་བསྟན་པའི་ཁམས་དང་། བྱང་
ཆུབ་སེམས་དཔའི་སྒྲས་བསྟན་པའི་དབང་བོ་དང་། སེམས་མའི་སྒྲས་བསྟན་པའི་སྐྱེ་མཆེད་རྣམས་དང་། ཁྲོ་བོའི་སྒྲས་བསྟན་པའི་ཡན་ལག་རྣམས་འཕེལ་བ་དང་མཐུན། ཟླ་ཉི་རྡོ་རྗེ་ཧཱུྃ་དང་བཅས་

པ་ཡོངས་སུ་གྱུར་པ་ལས་བདེ་དགྱེས་གསང་གསུམ་སོགས་གང་ཡང་རུང་བ་སྐུ་ཡོངས་སུ་རྫོགས་པ་ནི་མངལ་ནས་བཙས་པའི་ལུས་རྫོགས་པ་དང་མཐུན་པའོ། །འབྲས་བུ་དང་སྦྱར་ན། སྔར་
དྲངས་པའི་བལྟ་བ་བཟུང་འཛིན་གྱིས་མཚན་མ་སྤྲོས་པའི་མཐའ་ཐམས་ཅད་དང་བྲལ་བ་དེ་ཉིད་ཆོས་ཀྱི་སྐུ་མངོན་དུ་མཛད་པ་རྣམས་དང་རྗེས་སུ་མཐུན་པའི་ཕྱི་གཟུགས་ཀྱི་སྐུ་དང་རྣམ་པ་མཚུངས་
པའི་རྟེན་དང་བསྟེན་པའི་དཀྱིལ་འཁོར་བསྒོམས་པས། འབྲས་བུ་ལམ་དུ་སྔོན་དུ་འགྲོ་བའི་ཕྱེད་ཡིན་ནོ། །མདོར་ན། སྔགས་དོན་སྒོམས་པས་གཞི་དུས་ཀྱི་འཆི་བ་འོད་གསལ་ཉམས་སུ་མྱོང་བ་དང་ལམ་
དུས་ཀྱི་གཉིས་སྣང་མཐའ་དང་བྲལ་བའི་དོན་དམ་འོད་གསལ་མངོན་དུ་བྱེད་པ་དང་། འབྲས་དུས་སྐུ་ལྔ་ཡེ་ཤེས་ལྔ་ཡིས་སེམས་ཅན་གྱི་དོན་མཛད་པ་རྣམས་མཐུན་ནོ། །ཞེས་ནཱ་རོའི་ཁྲིད་དུས་
མཆོག་གི་བླ་མ་དམ་པའི་གསུང་བརྗེད་པར་འཕང་ནས་པྲཛྙཱ་རསྨིས་བྲིས་པའོ། །

༄༅། །གྲོལ་ཐིག་དགོངས་པ་རང་གྲོལ་ལས། བླ་མའི་རྫོགས་རིམ་གྱི་སྙིང་པོ་ཉེ་བར་བསྡུས་པ་བཞུགས་སོ། །

༄༅། །མཁྱེན་པའི་གྲུ་ཆེན་བརྩེ་བའི་བ་དན་ཅན། །བརྩོན་འགྲུས་མཐུན་པའི་དྲི་གཞོན་གྱིས་བསྐྱོད་དེ། །ཕྱི་ནང་དགོས་པའི་ཀློང་དཀྱིལ་རླབས་འཕྲེང་གིས། །ཟབ་ཡངས་རྒྱུད་སྡེ་རྒྱ་
མཚོར་ཆེར་བརྒལ་ནས། །རིམ་གཉིས་ཡིད་བཞིན་ནོར་བུའི་མཆོག་གྱུར་དག །བླངས་ནས་གུས་ལྡན་སློབ་མའི་ཚོགས་རྣམས་ལ། །ཅི་དགར་སྦྱིན་མཛད་རྗེ་བཙུན་རཏྣ་དང་། །པདྨ་རྒྱལ་
པོའི་ཞབས་ལ་གུས་བཏུད་ནས། །འོད་གསལ་སྙིང་པོའི་སྦས་དོན་གསང་བའི་གནད། །ཇི་བཞིན་འབྱེད་ལ་མཁའ་འགྲོས་གནང་བར་མཛོད། །འདིར་བླ་མའི་རྫོགས་རིམ་གྲོལ་ཐིག་དགོངས་པ་རང་གྲོལ་ཉམས་སུ་ལེན་
བ་ལ།།སྔོན་དུ་འགྲོ་བའི་ལུས་ཀྱི་སྦྱོར་ཆོས་བར་རླུང་ལ་གནད་དུ་བསྣུན་རྗེས། རྐེད་བསྐོར་སོགས་འཁྲུལ་འཁོར་བཞི་སྔོན་དུ་སོང་བའི། འཁོར་བ་སྤྱི་དང་བྱེ་བྲག་གི་གནས་ཚུལ་ལ་ཡིད་ངེས་པར་འབྱུང་བའི་སྒོ་ནས། ཐར་བ་དང་ཐམས་ཅད་མཁྱེན་བའི་འབྲས་བུ་གཞི་ལ་བཞུགས་བ་ལམ་

༄༅། །དུ་བསྒོམས་ནས། འབྲས་བུ་མངོན་དུ་བྱེད་པའི་ཐབས་ནི། རང་གི་མདུན་གྱི་ནམ་མཁའི་ཐད་དུ། འཇའ་འོད་འཁྱིལ་བའི་གུར་ཁང་གི་དབུས་སུ། རིན་ཆེན་སེང་ཁྲི་པདྨ་ཉི་ཟླའི་སྟེང་དུ། སངས་རྒྱས་ཐམས་
ཅད་ཀྱི་ངོ་བོ། ཆོས་ཐམས་ཅད་ཀྱི་འབྱུང་གནས། དགེ་འདུན་ཐམས་ཅད་ཀྱི་རང་བཞིན། དངོས་གྲུབ་ཐམས་ཅད་ཀྱི་རྩ་བ། ཡོན་ཏན་ཐམས་ཅད་ཀྱི་གཏེར་མཛོད། མཆོག་གྱུར་གཅིག་ཏུ་
བསྡུས་པའི་བདག་ཉིད་རིག་འཛིན་གྱི་སློབ་དཔོན་ཆེན་པོ་པདྨ་འབྱུང་གནས་སྐུ་བྱིན་ཆགས་ཤིང་ལྷུན་སྟུག་པ། གྷུ་རུ་བདེ་བ་ཆེན་པོ་ཡབ་ཡུམ། སྐྱབས་གནས་ཀུན་འདུས་རྒྱལ་པོར་གསལ་བཞིན་པའི་
ངང་ནས། སངས་རྒྱས་ཆོས་དང་དགེ་འདུན་གསུམ་ལ་སྐྱབས་སུ་མཆིའོ། །བླ་མ་ཡིད་དམ་མཁའ་འགྲོ་གསུམ་ལ་སྐྱབས་སུ་མཆིའོ། །རྩ་དང་རླུང་དང་ཐིག་ལེ་གསུམ་ལ་སྐྱབས་སུ་མཆིའོ། །

ངོ་བོ་རང་བཞིན་ཐུགས་རྗེ་གསུམ་ལ་སྐྱབས་སུ་མཆིའོ། །ཞེས་ཅི་མང་གི་མཐལ། ཚོགས་ཞིང་སྐྱབས་ཡུལ་གྱི་ངོ་བོ་ལ། བདག་ཉིད་ཀྱི་ལུས་ངག་ཡིད་གསུམ། ཁར་རྗེ་དབང་ཐང་། སྐུ་གསུམ་ཞིང་ཁམས་ཀྱི་བསྡུས་པའི་འཁོར་འདས་དུས་གསུམ་གྱི་དགེ་ཚོགས་མཐའ་
དག་བློས་བླངས་ཏེ་འབུལ་བ་ནི། མཎྜལ་དང་ཀུ་ས་ལིའི་ཚོགས་མཆོད་ཉིད་དོ། །སླར་སྐྱབས་ཡུལ་རང་ལ་བསྟིམ་ཞིང་དོན་གྱི་ངོ་བོ་ལ་མཉམ་བར་བཞག་ནས། ནང་ལུང་ཨ་ནུ་ཡོ་ག་ལྟར། རང་ལུས་རྡོ་རྗེ་སེམས་དཔའ་ཡབ་ཡུམ་དུ་ཉམས་སུ་ལེན་པ་ནི། པད་དཀར་ཟླ་བའི་སྟེང་
དུ་རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་ཆུ་ཤེལ་ལྟར་དྭངས་ཤིང་རྙོག་པ་ཐམས་ཅད་དང་བྲལ་བ། ཕྱག་གཡས་རྡོ་རྗེ་དཀར་པོ་རྩེ་ལྔ་པ་ཐུགས་ཀར་གཏོད་དེ་འཛིན་པ། གཡོན་དེས་ཡུ་བ་
བྱས་པའི་དྲིལ་བུ་དཀུར་བརྟེན་པ། ཞབས་རྡོ་རྗེའི་སྐྱིལ་མོ་དཀྲུང་གི་བཞུགས་པའི་པང་དུ་ཡུམ་སྙེམས་མ་དཀར་མོ་གྲི་ཐོད་འཛིན་པས་ཡབ་ཀྱི་མགུལ་ནས་མཁྱུད་ཅིང་། ཞབས་གཉིས་པདྨའི་
འདུག་སྟངས་ཀྱིས་ཡབ་ཀྱི་རྐེད་ལ་མཁྲིལ་བ། གཉིས་ཀའང་དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཞིང་། སྤྱི་མགྲིན་སྙིང་ག་གསུམ་དུ་ཐིག་ལེ་དཀར་དམར་མཐིང་གསུམ་གྱིས་མཚན་

༄༅། །པ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་དྲངས། ཛ་ཧཱུྃ་བཾ་ཧོ། གཉིས་སུ་མེད་པར་གྱུར། པའི་ངང་ནས། ཐུགས་ཀར་པད་ཟླའི་དབུས་སུ་ཨ་དཀར་པོའི་མཐར་ཨཱོཾ་བཛྲ་ས་ཏཱ་ཨཱ༔ ཞེས་པ་དང་། ཡི་གེ་བརྒྱ་
བས་བསྐོར་བ་ལས་འོད་ཟེར་འཕྲོས། ཕྱི་ནང་སྣོད་བཅུད་རྡོ་རྗེ་སེམས་པའི་སྐུར་གྱུར་བར་དམིགས་ཏེ། སྙིང་པོ་ཅི་མང་བཟླས་པའི་མཐར། མགོན་པོ་བདག་ནི་མི་ཤེས་རྨོངས་པ་ཡིས། །ཞེས་སོགས་ཀྱིས་བཤགས་ནས་དོན་གྱི་ངོ་བོ་ལ་མཉམ་པར་བཞག་ཅིང་སླར་ཡང་རྡོར་སེམས་སུ་གསལ་བཞིན་
བའི་ང་ནས། མདུན་གྱི་ནམ་མཁར་འཇའ་འོད་ཀྱི་གུར་ཁང་གི་དབུས་སུ་བདེ་གཤེགས་ཀུན་འདུས་མ་ཧཱ་གྷུ་རུ་དཀར་དམར་འཛུམ་མདངས་མཛེས་པའི་སྤྱན་གསུམ་ཐུགས་རྗེའི་ཡུལ་ལ་གཟིགས་པ།
སྐུ་ལ་རྡོ་རྗེ་སེམས་དཔའི་གསང་གོས་དང་། ཕོད་ཆེན་མཐིང་ཁ་དང་། དར་དམར་སེར་གྱི་ཆོས་གོས་གསོལ་ཞིང་དབུ་ལ་ཊོ་པི་ཁ་འབུས་པ་དང་། རིན་པོ་ཆེའི་སྙན་ཆ་མགུར་ཆུ་ཕྱག་གདུབ་ཀྱིས་
སྤྲས་ཤིང་། ཕྱག་གཡས་རྡོ་རྗེ་རྩེ་ལྔ་ནམ་མཁར་གདེངས་པའི་ཚུལ་དང་གཡོན་པས་བདུད་རྩིས་གང་བའི་བུམ་ཐོད་བསྣམས་པས་ཡུམ་ལ་མཁྱུད་ཅིང་། ཞབས་རྒྱལ་པོ་རོལ་པའི་སྟབས་ཀྱི་ཞུགས་

པའི་པང་ལ། ལྷ་ལྕམ་མནྡ་ར་བ་ཞལ་གྱི་དཀྱིལ་འཁོར་ཟླ་རྒྱས་པདྨའི་མདངས་ལྡན་ཕྱག་གཉིས་གྲི་ཐོད་འཛིན་པས་ཡབ་ཀྱི་མགུལ་ནས་མཁྱུད་པ་ལ་རུས་པ་དང་རིན་པོ་ཆེའི་རྒྱན་གྱིས་མཛེས་པའི། 
ཞབས་གཉིས་པདྨའི་འདུག་སྟངས་ཀྱིས་མཁྲིལ་བའི། ཡབ་ཡུམ་གཉིས་ཀའི་དཔྲལ་བར་ཨཱོཾ། མགྲིན་པར་ཨཱཿ ཐུགས་ཀར་ཧཱུྃ། ལྟེ་བར་ཧོ་སེར་པོ་རྣམས་ཀྱིས་མཚན་པ་ལས་འོད་ཟེར་འཕྲོས། ཕྱོགས་
བཅུའི་ཞིང་རབ་འབྱམས་ནས་རྩ་བ་གསུམ་དང་རྡོ་རྗེ་བཞིའི་ལྷ་ཚོགས་སྤྱན་དྲངས། གཉིས་སུ་མེད་པར་ཐིམ་པར་མོས་ནས། མཚོ་དབུས་གེ་སར་པདྨའི་སྡོང་པོ་ལ། །སྐུ་ལྔ་ཡེ་ཤེས་ལྷུན་གྱིས་
གྲུབ་པའི་ལྷ། །རང་བྱུང་ཆེན་པོ་པདྨ་ཡབ་ཡུམ་ནི། །མཁའ་འགྲོའི་སྤྲིན་ཕུང་འཕྲོ་ལ་ཕྱག་འཚལ་ལོ། །མི་མཐུན་རྐྱེན་དང་བར་ཆད་ཞི་བ་དང་། །མཆོག་དང་ཐུན་མོང་དབང་བསྐུར་སྩལ་དུ་
གསོལ། ཞེས་གསོལ་བ་དྲག་ཏུ་བཏབ་དབང་བཞི་ལེན་བ་ནི། བླ་མ་ཡབ་ཡུམ་གྱི་དཔྲལ་བའི་ཨཱོཾ་ལས་འོད་ཟེར་དཀར་པོའི་ཚོགས་དཔག་ཏུ་མེད་པ་འཕྲོས། རང་གི་དཔྲལ་བར་ཐིམ། སྐུ་བུམ་པའི་དབང་བསྐུར་བ་ཐོབ།

༄༅། །སད་པའི་གནས་སྐབས་ཀྱིས་སྒྲིབ་གཉིས་བག་ཆགས་དང་བཅས་པ་ཐམས་ཅད་དག་ལམ་བསྐྱེད་པའི་རིམ་པ་དང་། ལྟ་བ་ངོ་བོ་ཉིད་དུ་སྐུ་གསུམ་བསྒོམ་པ་ལ་དབང་གྲུབ་མཐའ་འཁོར་
འདས་དབྱེར་མེད་འབྲས་བུ་སྤྲུལ་པའི་སྐུ་འགྲུབ་པའི་སྐལ་བ་དང་ལྡན་པར་བྱས་སོ། །བླ་མ་ཡབ་ཡུམ་གྱི་སྦྱོར་མཚམས་དང་མགྲིན་པའི་ཨཱ་ལས་འོད་སྣང་དམར་པོ་དང་བྱང་སེམས་ཀྱི་རྒྱུན་བྱུང་། 
རང་གི་མགྲིན་པར་ཐིམ་པས་གསང་བའི་དབང་བསྐུར་ཐོབ། རྨི་ལམ་གྱི་གནས་སྐབས་ཀྱི་སྒྲིབ་གཉིས་བག་ཆགས་དང་བཅས་པ་ཐམས་ཅད་དག ལམ་གཏུམ་མོའི་རྣལ་འབྱོར་དང་། ལྟ་བ་རང་བྱུང་
གི་ཡེ་ཤེས་བསྒོམ་པ་ལ་དབང་། གྲུབ་མཐའ་བདེ་སྟོང་གི་ཡེ་ཤེས་དང་འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་སྐལ་བ་ཅན་དུ་བྱས་སོ། །བླ་མ་ཡབ་ཡུམ་གྱི་ཐུགས་ཀའི་ཧཱུཾ་ལས་འོད་
སྣང་སྔོན་པོའི་རྣམ་པ་དཔག་ཏུ་མེད་པ་འཕྲོས། རང་གི་སྙིང་གར་ཐིམ་པས་ཤེས་རབ་ཡེ་ཤེས་ཀྱི་དབང་བསྐུར་བ་ཐོབ། གཉིད་འཐུག་གི་སྒོ་ནས་བསགས་པའི་སྒྲིབ་གཉིས་བག་ཆགས་དང་བཅས་པ་

ཐམས་ཅད་དག་ལམ་དོན་དམ་འོད་གསལ་དང་། ལྟ་བ་ལྷན་ཅིག་སྐྱེས་པའི་ཡེ་ཤེས་བསྒོམ་པ་ལ་དབང་། གྲུབ་མཐའ་བདེ་སྟོང་དབྱེར་མེད་འབྲས་བུ་ཆོས་སྐུ་འགྲུབ་པའི་སྐལ་བ་ཅན་དུ་བྱས་སོ། ། 
བླ་མ་ཡབ་ཡུམ་གྱི་ལྟེ་བའི་ཧོ་ལས་འོད་སྣང་སེར་པོའི་རྣམ་པ་དཔག་ཏུ་མེད་པ་འཕྲོས། རང་གི་ལྟེ་བར་ཐིམ་པས་བཞི་པ་ཚིག་དབང་རིན་པོ་ཆེ་ཐོབ། འཕོ་བའི་གནས་སྐབས་ཀྱི་སྒྲིབ་གཉིས་བག་ཆགས་
དང་བཅས་པ་ཐམས་ཅད་དག ལམ་ཟུང་འཇུག་མངའ་དབང་རྫོགས་པ་ཆེན་པོ་དང་ལྟ་བ་ཤིན་ཏུ་རྣམ་པར་དག་པའི་ཡེ་ཤེས་བསྒོམ་པ་ལ་དབང་། གྲུབ་མཐའ་བསམ་གྱིས་མི་ཁྱབ་པའི་ཡེ་
ཤེས་དང་། འབྲས་བུ་ངོ་བོ་ཉིད་ཀྱི་སྐུ་འགྲུབ་པའི་སྐལ་བ་ཅན་དུ་བྱས་སོ། །སླར་ཡང་བླ་མ་ཡབ་ཡུམ་འོད་དང་འོད་ཟེར་གྱི་རྣམ་པར་ལྟེམ་གྱིས་ཞུ་ནས། རང་ཉིད་ལ་ཐིམ་པས། རང་གི་ལུས་ངག་ཡིད་གསུམ་དང་། མ་ཧཱ་གུ་རུའི་
སྐུ་གསུང་ཐུགས་དབྱེར་མེད་གཅིག་ཏུ་གྱུར་བས། རྗེ་བཙུན་པདྨའི་སྣང་གཏན་ཕྱི་རུ་མ་ལུས་ཤིང་། རང་གི་རིག་པ་ནང་དུ་མ་ལུས་པའི་ངང་བཞག་བློ་འདས་ཆེན་པོ། འབད་རྩོལ་གྱི་བསླད་པ་མ་ཡིན་པའི་བབས་ཀྱིས་ཡེངས་མེད་ཙམ་དུ་རང་འགྲོས་ལས་ནམ་

༄༅། །ཡང་མི་འདའ་བར་བྱ་བ་ནི། རང་སེམས་བླ་མའི་མཚན་ཉིད་དོ། །དེའི་མཚམས་སུ་བླ་མ་ཡི་དམ་མཁའ་འགྲོ་གསུམ་གྱི་བསྙེན་བ་ནི། ཨཱོཾ་ཨཱཿཧཱུྃ་བཛྲ་གླུ་རུ་དེ་ཝ་ཌཱཀྐི་ནཱི་སརྦ་སིདྡྷི་ཕ་ལ་ཨཱཿཧཱུྃ། ཞེས་ཅི་མང་བཟླས་སོ། །དངོས་
གཞི་རྫོགས་རིམ་གྱི་སྒོ་ནས་བདེ་སྟོང་གི་ལྷ་སྐུའི་ཚུལ་དུ་ཉམས་སུ་ལེན་པ་ནི། དུར་ཁྲོད་རོལ་པའི་གཞལ་ཡས་ཁྲག་ཞག་གི་རྦ་ཀློང་འཁྲུགས་པའི་དབུས་སུ། པད་ཉི་བམ་ཆེན་བརྩེགས་པའི་སྟེང་དུ། རང་ཉིད་ཆོས་སྐུ་ཡེ་ཤེས་།
ཀྱི་ཌཱཀྐི་མ་སྐུ་མདོག་མཐིང་ནག་སྒེག་བཞད་འཛུམ་པའི་མདངས་དང་ལྡན་པ། ཐུགས་རྗེའི་སྤྱན་གསུམ་ཆགས་པའི་ཉམས་ཅན། མཆེ་བ་མྱུ་གུ་ལྟར་བརྩེགས་པ། དབུ་སྐྲ་ཕྱེད་བཅིངས་ཅུང་ཟད་
འཐུར་དུ་གྲོལ་བའི་རྣ་ལྟག་གཡས་ན་རྟོག་མེད་ཕག་ཞལ་གྱི་མཚན་པ། ཕྱག་གཉིས་གྲི་ཐོད་འཛིན་པས་ཡབ་ལ་འཁྱུད་ཅིང་། ཞབས་གཉིས་དོར་སྟབས་ལ་བདེ་སྟོང་གི་གར་ཉམས་དང་ལྡན་པའི་པང་ན།
ཐབས་བདེ་བ་ཆེན་པོའི་རང་གཟུགས་བླ་མ་ཧེ་རུ་ཀ་དབང་གི་མདོག་ཅན་ཆགས་ཚུལ་གར་གྱི་ཉམས་དགུ་དང་ལྡན་པ། ཕྱག་གཉིས་གྲི་ཐོད་གྲི་ཁུག་འཛིན་བྱ་ནས། བཅད་རྣང་འཛིན་པས་ཡུམ་ལ་མཁྱུད་ཅིང་།

སྤྱི་གཙུག་ན་རྟ་མགོ་ལྗང་ཞུར་དྲག་ཏུ་མཚེར་བ། ཞབས་གཡས་བརྐྱང་ཞིང་གཡོན་ཡུམ་གྱི་སྐེད་ལ་མཁྲིལ་བ། གཉིས་ཀའང་ཡེ་ཤེས་སྒྱུ་མའི་སྐུ་ཅན་བདེ་སྟོང་གཉིས་མེད་ཀྱི་སྦྱོར་བ་ལ་བརྩོན་ཞིང་། །
ཕྱག་རྒྱ་དྲུག་དང་དུར་ཁྲོད་ཀྱི་ཆས་བརྒྱད་ཀྱིས་མཛེས་པར་བརྒྱན་པའི་སྙིང་མཆོང་གུར་སྨུག་པོ། འཇའ་འོད་ཀྱི་རྦ་ཀློང་འཁྲུག་པའི་དབུས་སུ། རིག་འཛིན་གྱི་སློབ་དཔོན་ཡབ་ཡུམ་སྙོམ་པར་།
ཞུགས་པའི་ཐུགས་རྒྱུད་བདེ་བས་བལྟམས་ཤིང་། སྦྱོར་མཚམས་སུ་ཆགས་པའི་ཟིལ་གྱི་བརླན་པའི་བདེ་སྟོང་ལམ་དུ་བྱེད་པའི། དོན་ཕ་ཡུན་ཅུང་ཟད་མཉམ་པར་བཞག་རྗེས། སླར་ཡང་བསྙེན་པའི་བཟླས་པ་ཡང་བྱ། རིག་
འཛིན་གྱི་སློབ་དཔོན་ཡབ་ཡུམ་བདེ་བས་འོད་དུ་ཞུ་ནས། སྙིང་མཆོང་གུར་སྨུག་པོ་ལ་ཐིམ། སྙིང་མཆོང་གུར་སྨུག་པོ་ཡང་འོད་དུ་ཞུ་བས། ཡབ་ཡུམ་གྱི་སྐུ་འོད་སྣང་གིས་མེར་ཏེ་ཁེངས་པས་ཡབ་
བདེ་བས་མ་བཟོད་དེ། ཡུམ་གྱི་གསང་གནས་སུ་འོད་དུ་ཞུ་བ་དང་སྐབས་ཤིག་ཏུ་ལུས་ཀྱང་ཞབས་མཐིལ་ནས་གསང་བའི་བར་འོད་དུ་ཞུ་བས་བུམ་དབང་ཐོབ། དེ་བཞིན་ཏུ་ལྟེ་བ་ནས། སྙིང་ག

༄༅། །མགྲིན་པ། སྤྱི་བོའི་བར་དུ་འོད་སྣང་དུ་ཞུ་བས་གསང་དབང་། ཤེས་རབ་ཡེ་ཤེས། བཞི་པའི་དབང་། ཐོད་རྒལ་རིག་པའི་རྩལ་དབང་དང་བཅས་པ་ཐོབ་པས་ཕྱི་ནང་སྣོད་བཅུད་ཐམས་ཅད་།
འོད་དུ་འབར་བ་ཉིད་རིམ་གྱིས་ཇེ་ཆུང་དུ་སོང་སྟེ། ཐིག་ལེ་མཐིང་ག་འོད་ཟེར་ལྔ་ཀུན་ནས་འཕྲོ་བ་བ་ཐག་ཐེན་པ་ལྟ་བུའི་འོད་ཟེར་དེ་ཉིད་སྐད་ཅིག་གི་བླ་མ་ཧེ་རུ་ཀ་ཡབ་ཡུམ་དུ་གྱུར་པའི་སྟོང་
གསལ་གྱི་སྐུ་སྣང་ལ་རང་བཞིན་མེད་པའི་དབུས་སུ། རོ་རྐྱང་དབུ་གསུམ་ཡར་སྣེ་ཚངས་བུག་དང་། མར་སྣེ་གསང་བར་ཟུག་ཅིང་རོ་རྐྱང་ཡལ་ག་གཉིས་དབུ་མའི་སུམ་མདོར་ཚུད་པས་སྙིང་
གར་མི་ཤིགས་པའི་ཐིག་ལེ་འོད་ཟེར་ལྔ་དང་ལྡན་པ་ལ་གཏད་ནས་སྲོག་རྩོལ་གྱི་རླུང་ལ་གནད་དུ་བསྣུན་བས་རླུང་སེམས་དབུ་མར་ཞུགས་གནས་ཐིམ་གསུམ་ཉམས་མྱོང་གི་རྟགས་དང་ལྡན་པར་བསྒོམས་རྗེས། བླ་མ་ཧེ་རུ་ཀ་ཡབ་ཡུམ་སྒོམ་འཇུག་
བསྲུབ་སྦྱོར་གྱི་སྦྱོར་བས་བདེ་བ་ཆེར་གཡོས་པས། སྤྱི་བོ་ནས་མགྲིན་པར་བསླེབས་པས་དགའ་བ། སྙིང་གར་བསླེབས་པས་མཆོག་དགའ། ལྟེ་བར་བསླེབས་པས་ཁྱད་དགའ། གསང་གནས་

ནོར་བུའི་རྩེར་བསླེབས་པས་ལྷན་གཅིག་སྐྱེས་པའི་བདེ་བ་ཡོངས་སུ་རྫོགས་པའི་འཕོ་མེད་དུ་བཅིང་པ་ནི། ཧཱུྃ་འདྲེན་ནམ་ཧམ་གང་ཡང་རུང་བས་བཞུར་བའི་སྒྲ། ཅུང་ཟད་སྟབས་གཅིག་ཏུ་རྒྱུ་ཞབས་རྣམ་རྒལ་ཚིགས་ལ་སྦྱར་ཞིང་། །
སྤྱི་བོའི་ཧཾ་ཡིག་ལ་རིག་པ་གཏད་བས་སྐྱ་བྱུ་རེ་ཐིམ་པར་དམིགས་པའི་ངང་ནས། ཕུ་སོགས་ཀྱི་སྦྱོར་བས་བདེ་བའི་ངང་དང་མ་བྲལ་བའི་བར་དུ་རང་ཉིད་ཀྱི་མྱོང་བ་དང་བསྟུན་ཞིང་། ཕཊ་ཅེས་དབྱིངས་རིག་ཅིག་དུ་བསྲེ་བའི་གནད་དམ་པའོ། །དེ་རྗེས་ལ་མ་
གྱི་བོགས་འདོན་གཏུམ་མོའི་སྒོ་ནས་ཉམས་སུ་ལེན་པ་སྟེ། རང་ལུས་ཐབས་ལྡན་ཡབ་ཀྱི་ཚུལ། ཆོས་སྐུ་ཡེ་ཤེས་ཀྱི་ཌཱཀྐི་མ་གང་རུང་དུ་བསྒོམས་ཏེ། དག་བ་ལྷའི་སྟོང་རའི་ངང་ནས་རྩ་གསུམ་གསལ་བཏབ་པའི་སུམ་མདོར་ཨ་ཤད་མཚན་ཉིད་བཞི་ལྡན་གྱི་མེ་
ལ་རོ་རྐྱང་གི་རླུང་བསྣུན་པས། ཚ་ལ་མྱུར་བ་རབ་ཏུ་འབར་ཏེ། དབུ་མའི་ལམ་དུ་བརྒྱུད་ཡེ་ཤེས་ཀྱི་ཌཱཀྐི་མ་གང་ཏུང་དུ་བསྒོམས་ཏེ། སྤྱི་བོའི་ཧཾ་ཡིག་ལ་རེག་པས་བྱང་སེམས་དངུལ་ཆུའི་ཁ་དོག་ཅན་ཤིན་ཏུ་འཚེར་བའི་རྣམ་པ་སྤྱི་མགྲིན་སྙིང་ག་ལྟེ་གསང་ཞབས་
སོར་བ་སྤུའི་བར་དམར་འོད་ཀྱི་ལྟེམ་གང་བར་དམིགས་ཤིང་། རླུང་གནད་བུམ་བ་ཅན་མན་ངག་དང་ལྡན་པའི་ངང་ནས་རྐེད་སྐོར་སོགས་སྔོན་འགྲོའི་འཁྲུལ་འཁོར་བཞི་དང་དབུས་འཐེན་བརླའི་ཟུར་འཐེན་པས་དྲོད་བཙན་ཐབས་སུ་སྐྱེ་ཞིང་། རྒྱས་པར་སྤྲོ་ན་

༄༅། །དབེ་བརྒྱུད་ལྟར་རྩ་དྲུག་འཁོར་ལོ་དྲུག ཡི་གེ་དང་བཅས་པ་དང་། འགྲམས་ཆེན་རླུང་གི་ཟེམ་བུ་སོགས་འཁོར་དགུ་བ་དང་། ཐོག་མཐའ་བར་གསུམ་དུ་དབྱིངས་རིག་བརྗོད་བྲལ་སྟོང་གསལ་རིག་བའི་དོན་ལ་མཉམ་པར་འཇོག་པའོ། །ཡབ་
བཀའ་ལ་བརྟེན་ནས་གཞན་ཡུས་ཉམས་སུ་ལེན་བ་ནི། རང་དང་རིག་མ་བླ་མ་ཧེ་རུ་ཀའི་ངོ་བོ་འདོད་ལྷ་ཡབ་ཡུམ་དུ་ཤེས་པ། མཁའ་གསང་སྔགས་དང་ཡིག་འབྲུར་ཤེས་པ། བདེ་བ་ཆོས་སུ་ཤེས་བཞིན་པས།
གཉིས་ཀའི་ཕུང་པོ་ལྔ། སངས་རྒྱས་ལྔ། ཁམས་ལྔ་ཡུམ་ལྔ་སྐྱེ་མཆེད་རྣམས་སེམས་དཔའ་དང་སེམས་མ། ཚིགས་ཆེན་རྣམས་ཁྲོ་བོ་དང་ཁྲོ་མོ། རྩ་ནང་གི་དཔའ་བོ་དང་རྣལ་འབྱོར་མ་
རྣམས་བུང་བའི་ཚང་རྡོལ་བ་ལྟར། ཧཱུྃ་ཧཱུྃ་དང་། ཧ་རི་ནི་སའི་སྒྲ་སྒྲོག་པའི་ངང་ནས། ཡས་བབས་དང་མས་བརྟན་གྱི་དགའ་བ་བཞི་ལུགས་འབྱུང་དང་ལུགས་ལྡོག་གི་འགྲོས་ནི་གོང་གི་ཧཾ་དང་ཧཱུྃ་འདྲེན་ཕུ་སོགས་ཀྱི་སྦྱོར་བས་
གནད་དུ་བསྣུན་རྗེས། སྟེང་རླུང་བརྔུབས་བས་སྣང་བ་དབང་དུ་བསྡུས་ཤིང་འོག་རླུང་བརྔུབས་ཤིང་སྐྱིལ་བས་སྟོང་པ་དབང་དུ་བསྡུས་ཏེ། བར་རླུང་དཀྲུགས་ཤིང་སྐྱིལ་བས་ཟུང་དུ་འཇུག་ཅིང་དབྱིངས་རིག་བསྲེ་བའོ། །དེ་རྗེས་གདོང་གི་རྣ་རྩེར་འོད་

ཀྱི་ཐིག་ལེ་ཁ་དོག་ལྔ་ལྡན་སོར་བཅུ་གཉིས་སམ། བཅུ་དྲུག་གི་ནམ་མཁའ་ལ་གཡོ་མེད་དུ་བཞག་རྗེས། སླར་ཡང་སྨིན་མཚམས་ཀྱི་མཛོད་སྤུ་ལ་ཐིམ་ནས། སྙིང་ཆོང་གུར་སྨུག་པོའི་དབུས་སུ་ཞུགས་པའི་ཐིག་ལེ་མཐིང་ག་འོད་ཟེར་ཁ་དོག་ལྔ་ལྡན་ལ་མཉམ་
བར་ཡུན་རིང་དུ་འཇོག་ཅིང་། སླར་དེ་ཉིད་ལས་ཕྱོགས་མདོག་དང་མཚུངས་པའི་ཐིག་ལེ་ཁ་དོག་དཀར་པོ། སེར། དམར། ལྗང་བཞི་ཆད་པ་ལས། འོད་ཟེར་རང་རང་གི་ཁ་དོག་དང་མཚུངས་པ་འཕྲོས་པས། ནང་གི་འབྱུང་ལྔའི་ཁམས་ཤ་ཁྲག་དྲོད་དབུགས་
བཞི་སྟོབས་ཤིན་ཏུ་སྦྱངས་ཏེ་འོད་སྣང་དུ་གྱུར་པ་དང་།ཡང་ཐིག་ལེ་མཐིང་ག་ལས་འོད་སྣང་འཕྲོས་པས། ཀུན་གཞིའི་རྣམ་པར་ཤེས་པ་ནམ་མཁའི་ཁམས་སྦྱངས་ཤིང་། སླར་ཡང་། ཐིག་ལེ་ལྔ་ཁ་ལས་འོད་ཟེར་དཔག་ཏུ་མེད་པ་འཕྲོས། ཕྱི་རོལ་
གྱི་ས་ཆུ་མེ་རླུང་ནམ་མཁའི་ཁམས་ལྔ་རིམ་བར་སྦྱངས་པས་འོད་ཀྱི་ཕུང་པོ་གཅིག་ཏུ་གྱུར་བར་དམིགས་པའི་ངང་ནས། རང་ཉིད་བླ་མ་ཧེ་རུ་ཀར་གསལ་བའི་ཀླད་པ་དུང་ཁང་དུ་འཇའ་འོད་རྣམ་ལྔའི་རྦ་ཀློང་འཁྲུགས་པའི་དབུས་
སུ་པད་ཉིའི་སྟེང་དུ་བུདྨ་ཧེ་རུ་ཀ་ལ་སོགས་པའི་ཁྲག་འཐུང་རིག་ལྔ་ཡབ་ཡུམ་དུ་གསལ་བ་ལས་འོད་ཟེར་ལྔ་ལྡན་འཕྲོས་པས། ཉོན་མོངས་པ་དུག་ལྔ་དུག་གསུམ་ཕྲ་བ་བག་ལ་ཉལ་ཆ་དང་བཅས་

༄༅། །པ་སྦྱངས། པའི་དོན་ལ་མཉམ་པར་འཇོག་ཅིང་། དེ་རྗེས། སྙིང་མཆོང་གུར་སྨུག་པོའི་དབུས་སུ་ཀུན་ཏུ་བཟང་པོ་ཡབ་ཡུམ། ཤར་ནས་རིམ་པ་བཞིན། རྣམ་སྣང་། རིན་འབྱུང། སྣང་མཐའ། དོན་གྲུབ། །
ཡབ་ཡུམ་རྣམས་གསལ་བ་ལས་འོད་ཟེར་འཕྲོས་པས་ཀུན་གཞི་ཤེས་བྱའི་བག་ཆགས་དང་བཅས་པ་མཐའ་དག་སྦྱངས། པར་བསམས་ནས་འཇམ་རླུང་དང་སྟབས་ཅིག་ཏུ་མཉམ་པར་འཇོག་གོ །དེ་རྗེས་གཉིས་སུ་མེད་པ་འོད་གསལ་རྡོ་རྗེ་སྙིང་།།
བོའི་དོན་ཉམས་སུ་བླང་བ་ནི། གཞི་ཇི་བཞིན་ཉིད་མ་བཅོས་པའི་རིག་པ་སོ་མ། གོ་གར་ཡང་མ་འགགས། ཕྱོགས་གང་དུ་ཡང་མ་ལྷུང་བའི་དྭངས་སངས་རིག་སྟོང་གི་ངོ་བོ། སྟོང་གསལ་སྤྲོས་པ་དང་བྲལ་བ་ཉིད། 
སྨྲ་བསམ་ཤེས་བརྗོད་ཀྱི་ཡུལ་ལས་འདས་བཞིན་དུ། སོ་སོ་རང་གི་རིག་པའི་སྤྱོད་ཡུལ་དུ་སྣང་བ་གཉིས་མི་འགལ་བ་ཀ་དག་ཆེན་པོའི་ངང་ནས། ཡེ་ཤེས་ཐིག་ལེ་ཉག་གཅིག་ཏུ་བཞུགས་པ།
མངོན་སུམ་དུ་ཉམས་སུ་ལེན་པ་ནི། བཞུགས་སྟངས་རྣམ་པ་གསུམ་ལས། སྤྲུལ་སྐུ་དྲང་སྲོང་གི་འདུག་སྟངས་ལ་བརྟེན་ནས་གཟིགས་སྟངས་རྣམ་པ་གསུམ་གྱི་ཕྱི་ཡུལ་གྱི་ནམ་མཁའ་སྒྲིབ་བྱེད་གསུམ་

དང་བྲལ་བའི་དབྱིངས་སྣང་ལས་རང་ཚུད། ནང་གི་དབྱིངས་རྣམ་པར་དག་པའི་སྒྲོན་མ་དང་མ་བྲལ་བའི་རིག་མདངས་ཀྱི་ངོ་བོ་ལས་མི་འགྱུར་པར་བལྟས་པས་དབྱིངས་ནང་དུ། སང་མ་སེང་མ།
ཤག་མ་ཤིག་མ། ཁྲལ་མ་ཁྲོལ་མ། འགྱུ་འཕྲིག་དང་འགུལ་ཡད་ཡུད་པ་འབྱུང་སྟེ། དེ་ནི་རྡོ་རྗེ་སེམས་དཔའི་ཡིད་རང་བྱུང་གི་ཡེ་ཤེས་བྱ་བ་ཡིན་པས་དེ་ཉིད་ལས་མི་གཡོ་བ་མཉམ་པར་།
བཞག་རྗེས། ཁ་དོག་གི་བྱེ་བྲག་མ་འདྲེས་པར་གསལ་ཚེ། དཀར་ཤས་ཆེ་ན་གཡས་སུ་བཅུན། ལྗང་ཤས་ཆེ་ན་གཡོན་དུ་དབབ། དམར་ཤས་ཆེ་ན་འཐུར་དུ་མནན། སེར་ཤས་ཆེ་ན་གྱེན་དུ་
བཟློག་ཁ་དོག་ལྔ་ལྡན་སྙོམས་པ་ལ་ཐད་ཀར་གཟིགས་པ། རྩིབས་ཤར་ལ་མདུན་དུ་བསྒྲིལ་བ། གྱེན་སྒྲེང་ལ་ཐུར་དུ་དབབ་པ་དང་། གྲུ་བཞི་ལ་གཡས་སུ་བཅུན་པ། བཟླུམ་པོ་ལ་གཡོན་དུ་དབབ་པ།
ཟླ་གམ་ལ་སྟེང་དུ་བལྟ་བ། ཟུར་གསུམ་ལ་འཐུར་དུ་བསྟན་པ། ཐིག་ལེ་བརྩེགས་པ་མཁར་ཐབས་ལ་མཉམ་པར་བལྟ་བ་སོགས་མན་ངག་གི་གནད་དང་ལྡན་པས་དེ་ལྟར་ཉམས་སུ་བླངས་ནས། ཞི་གནས་

༄༅། །བ་རྩོལ་བསྒྲུབ་དང་བྲལ་བའི་ངང་ནས། ལྷག་མཐོང་རྡོ་རྗེ་ལུ་གུ་རྒྱུད་གཡོ་མེད་དུ་མངོན་སུམ་དུ་མཐོང་བས། ཐིག་ལེའི་ནང་ནས་ཕྱེད་སྐུ་དང་། ཞི་ཁྲོའི་སྐུ་དུ་མ་འཆར། སྐབས་འགར་རིགས་དྲུག་གི་སྣང་ཡུལ་སོགས་།
ཤིན་ཏུ་གསལ་བར་ཤར་ཡང་རིག་པའི་ངོ་བོ་ལ་རིགས་དྲུག་ཡེ་ནས་མ་གྲུབ་པའི་གནད་ཀྱིས། སྣང་ཚུལ་སྡུག་བསྔལ་རྣམ་པ་དྲུག་གི་ཞེན་པ་རང་ཆོད་པའོ། །རིགས་པ་དབྱིངས་ཀྱི་ངོ་བོ་ལ་
གཟེར་ཐེབས་པས། ཐིག་ལེ་རེ་རེའི་ནང་དུའང་ཚོམ་བུ་ལྔ་ལྔ་ནས་ཉི་ཤུ་རྩ་ལྔ་སོགས་གྲངས་མེད་དུ་འཆར་བ་རྣམས་ནི་སྐུ་གསུམ་ལམ་དུ་བྱེད་པའི་གནད་དེ། རྒྱུད་ལས། འདི་ལྟར་ཉམས་སུ་
ལེན་པའི་མི། །སངས་རྒྱས་རྣམས་དང་ཉེ་བ་ཡིན། །དེ་ཕྱིར་འདི་ལ་གོམས་པར་བྱ། །ཞེས་གསུངས་པ་རྣམས་ཀྱི་ཆོས་ཉིད་ཡིད་དཔྱོད་དུ་མ་ལུས་པར་མངོན་སུམ་དུ་རིག་པ་ཚད་མས་ཉམས་སུ་མྱོང་བ་ནི། མི་བསླུ་བའི་མཚན་ཉིད་དམ་བའོ། །
མང་དུ་ཐོས་པའི་བཟླས་བརྗོད་མཐར་སོན་ཞིང་། །བདེ་སྟོང་ལྷན་གཅིག་སྐྱེས་པའི་ཡེ་ཤེས་མེས། །གཉིས་སྣང་འཁྲུལ་པའི་བུད་ཤིང་ཀུན་བསྲེགས་ཏེ། །རྣམ་ཀུན་མཆོག་ལྡན་ཟུང་འཇུག་སྒྱུ་

མའི་སྐུར། །ལངས་ནས་སྣ་ཚོགས་སྤྲུལ་པའི་ཐབས་མཁས་ཀྱི། །ལྕགས་ཀྱུས་མ་དག་སྲིད་པའི་འཁོར་ལོ་འདི། །མཆོག་ཏུ་མི་འགྱུར་བདེ་བའི་དབྱིངས་ཆེན་པོར། །འདྲེན་བྱེད་ལྷ་སྲས་
ཆོས་ཀྱི་རྒྱལ་པོ་ཡིས། །བློ་གྲོས་ལུས་ས་སྐྱོང་ཧོར་བསོད་པ་སྟོབས་རྒྱས་དེའི་བཀས་བསྐུལ་ནས། །གནད་བསྡུད་ལམ་གྱི་འཇུག་ངོགས་མ་ཚང་མེད། །མཚོ་སྐྱེས་རྡོ་རྗེ་གྱེས་མཛད་རྒྱལ་དབང་བྲ་ཛྙཱའི་མཚན་
ན་གང་དེས་ཕུལ། །དགེ་དེས་གཞི་འབྲས་སྐུ་བཞི་མངོན་གྱུར་ཤོག །དགེའོ། །དགེའོ། །དགེའོ། །མངྒ་ལཾ།

༄༅། །གྲོལ་ཐིག་དགོངས་པ་རང་གྲོལ་གྱི་ཁྲིད་ལས། སྙན་རྒྱུད་མན་ངག་གི་ས་དཔྱད་བསྟན་པའི་སྒྲོན་མེའོ། །

༄༅། །ཡེ་ནས་ལྷུན་གྲུབ་གདོད་མའི་མགོན། །འཆར་སྒོ་མ་འགག་ཅི་ཡང་སྟོན། །ཤར་ཙམ་ཉིད་ནས་གྲུབ་པ་མེད། །རང་སེམས་བླ་མ་དེར་ཕྱག་འཚལ། །འདིར་འོད་གསལ་རྡོ་རྗེ་
སྙིང་པོ་གྲོལ་ཐིག་དགོངས་པ་རང་གྲོལ་གྱི་ཁྲིད་འདི་ཉིད་འཆད་པར་བྱེད་པ་ལ། ཡིད་ཆེས་ཤིང་ཁུངས་བཙུན་པར་བྱེད་པ་བླ་མ་རྒྱུད་པའི་ལོ་རྒྱུས་དང་རྒྱུད་པ་དེ་ལས་བྱུང་བའི་གདམས་པ་གཉིས་ལས།
དང་པོ་ལོ་རྒྱུས་ནི་གསོལ་འདེབས་ལས་ཤེས་པར་བྱ་ཞིང། གཉིས་པ་རྒྱུད་པ་དེ་ལས་བྱུང་བའི་གདམ་པ་དངོས་ལ། སྔོན་འགྲོ་དང་། དངོས་གཞི་རྗེས་དང་གསུམ་ལས། དང་པོ་སྔོན་འགྲོ་ལ་ཐུན་
མོང་དང་ཐུན་མོང་མ་ཡིན་པ་གཉིས་ལས། དང་པོ་ཐུན་མོང་ལ་བཞི་ལས། ཚེ་འདི་ལ་མངོན་པར་ཞེན་པའི་གཉེན་པོར་དལ་འབྱོར་རྙེད་དཀའ་བསམ་པ། ལེ་ལོ་དང་སྙོམ་ལས་ཀྱི་གཉེན་པོར་

༄༅། །འཆི་བ་མི་རྟག་པ་བསམ་པ། སྲིད་པ་ལ་བདེ་བར་འཛིན་པའི་གཉེན་པོར་འཁོར་བའི་ཉེས་དམིགས་བསམ་པ། དལ་འབྱོར་དོན་ཡོད་པར་བྱ་བའི་ཕྱིར་ཐར་པའི་ཕན་ཡོན་བསམ་
པ་དང་བཞི་ལས། དང་པོ་དལ་འབྱོར་རྙེད་དཀའ་བསམ་པ་ལ། རྒྱུའི་སྒོ་ནས་རྙེད་པར་དཀའ་བ་བསམ་པ་དང་། ངོ་བོའི་སྒོ་ནས་རྙེད་པ་དཀའ་བ་བསམ་པ་དང་། དཔེའི་སྒོ་ནས་རྙེད་པར་
དཀའ་བ་བསམ་པ་དང་། གྲངས་ཀྱི་སྒོ་ནས་རྙེད་པར་དཀའ་བ་བསམ་པ་དང་བཞིས་བསྟན། གཉིས་པ་འཆི་བ་མི་རྟག་པ་བསམ་པ་དང་། ཕྱི་སྣོད་ཀྱི་འཇིག་རྟེན་ལ་བརྟེན་ནས་བསམ་པ་དང་། ནང་
བཅུད་ཀྱི་སེམས་ཅན་ལ་བརྟེན་ནས་བསམ་པ་གཉིས་ལས། དང་པོ་ལ་དུས་རིང་བསྐལ་པའི་ཆག་འཇིག་ལ་བརྟེན་ནས་འཆི་བ་མི་རྟག་པ་བསམ་པ་དང་། ཡུན་ཐུང་བ་ནམ་ཟླ་དུས་བཞིའི་
འགྱུར་ལྡོག་ལ་བརྟེན་ནས་འཆི་བ་མི་རྟག་པ་བསམ་པ་དང་། ཡུན་ཤིན་ཏུ་ཐུང་བ་སྐད་ཅིག་མའི་འགྱུར་ལྡོག་ལ་བརྟེན་ནས་འཆི་བ་མི་རྟག་པ་བསམ་པ་དང་གསུམ་གྱི་བསྟན། གཉིས་པ་ནང་བཅུད་ཀྱི་

སེམས་ཅན་ལ་བརྟེན་ནས་འཆི་བ་མི་རྟག་པ་བསམ་པ་དང་། ངེས་པར་འཆི་བ་བསམ་པ་དང་། །མྱུར་དུ་འཆི་བ་བསམ་པ་དང་། ཅིས་ཀྱང་མི་སྟོང་བར་འཆི་བ་མི་རྟག་པ་བསམ་པ་གསུམ་
གྱིས་བསྟན། གསུམ་པ་འཁོར་བའི་ཉེས་དམིགས་བསམ་པ་ལ། དམྱལ་བ་ལ་ཚ་གྲང་གི་སྡུག་བསྔལ། ཡི་དྭགས་ལ་བཀྲེས་སྐོམ་གྱི་སྡུག་བསྔལ། བྱོལ་སོང་ལ་གསོད་གཅོད་ཀྱི་སྡུག་བསྔལ།
མི་ལ་སྐྱེ་དགའ་ན་འཆིའི་སྡུག་བསྔལ། ལྷ་མ་ཡིན་ལ་འཐབ་རྩོད་ཀྱི་སྡུག་བསྔལ། ལྷ་ལ་འཆི་འཕོ་ལྟུང་བའི་སྡུག་བསྔལ་རྣམས་སོ། །བཞི་པ་ཐར་པའི་ཕན་ཡོན་ནི། ཐར་པ་ཆུང་དུ་ཉན་ཐོས་དགྲ་
བཅོམ་པ། །ཐར་པ་འབྲིང་པོ་རང་སངས་རྒྱས། །ཐར་པ་ཆེན་པོ་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕངས་ཐོབ་པའོ། །གཉིས་པ་ཐུན་མོང་མ་ཡིན་པའི་སྔོན་འགྲོ་ལ། རྒྱུད་
སྣོད་དུ་རུང་བ་བྱེད་པ་སྐྱབས་སེམས་ཀྱི་ཁྲིད། སྡིག་སྒྲིབ་ཞི་བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད། ཚོགས་རྫོགས་པར་བྱེད་པ་མཎྜལ་གྱི་ཁྲིད། བྱིན་རླབས་འཇུག་པར་བྱེད་པ་

༄༅། །བླ་མའི་རྣལ་འབྱོར་ཀྱི་ཁྲིད་དང་བཞི་ལས། དང་པོ་རྒྱུད་སྣོད་དུ་རུང་བར་བྱེད་པ་སྐྱབས་འགྲོ་ལ་ཡང་། ཐེག་ལ་ཐུན་མོང་གི་སྐྱབས་འགྲོ་དང་། ཐེག་པ་ཐུན་མོང་མ་ཡིན་པ་གསང་སྔགས་རྡོ་རྗེ་ཐེག་པའི་
སྐྱབས་སུ་འགྲོ་བ་དང་། ཁྱད་པར་འོད་གསལ་རྡོ་རྗེའི་སྙིང་པོའི་སྒོ་ནས་སྐྱབས་སུ་འགྲོ་བ་དང་གསུམ་མོ། །དེ་རྣམས་ལ་ཡང་། ངོ་བོ། ངེས་ཚིག དབྱེ་བ། ཕན་ཡོན། བསླབ་བྱ་དང་ལྔའོ། །
ཐུན་མོང་གི་བསླབ་བྱ་བརྒྱད། ཐུན་མོང་མ་ཡིན་པའི་བསླབ་བྱ་ལྔའོ། །དེ་ལྟར་སྐྱབས་སུ་སོང་བའི་སྒོ་ནས་ཚད་མེད་བཞི་སྒོམ་པ་ལ། སྤྱི་དོན་གྱི་ཚུལ་དང་མཐུན་པར་སྒོམ་པ། དགོས་དོན་
གྱི་ཚུལ་དང་མཐུན་པར་སྒོམ་པ། ཡིག་དོན་གྱི་ཚུལ་དང་མཐུན་པར་སྒོམ་པ། མཐར་ཐུག་དང་མཐུན་པར་སྒོམ་པ་དང་བཞིའོ། །དེ་དག་ཀྱང་སེམས་ཅན་ལ་དམིགས་པའི་ཚད་མེད་བཞི་དང་། ཆོས་
ལ་དམིགས་པའི་ཚད་མེད་བཞི་དང་། དམིགས་པ་མེད་པའི་ཚད་མེད་བཞི་དང་གསུམ་མོ། །དེ་རྣམས་ལ་རིམ་པ་བཞིན་དུ། སྙིང་རྗེ་དང་མཚུངས་ལྡན་དུ་གྱུར་པའི་སྙིང་རྗེ་དང་། བྱམས་པ་དང་

མཚུངས་ལྡན་དུ་གྱུར་པའི་སྙིང་རྗེ། དགའ་བ་དང་མཚུངས་ལྡན་དུ་གྱུར་པའི་སྙིང་རྗེ། གཏང་སྙོམས་དང་མཚུངས་ལྡན་དུ་གྱུར་པའི་སྙིང་རྗེ་བཞིའོ། །དེ་ལྟར་སྒོམས་པའི་དགེ་བའི་རྩ་བ་རྣམས་ཕྱོགས་
གཅིག་ཏུ་བསྒོམས་ནས། ཐེག་པ་ཐུན་མོང་གི་ཚུལ་གྱི་སྨོན་འཇུག་གི་སེམས་སྐྱེད་པ་དང་། ཐུན་མོང་མ་ཡིན་པའི་སྒོ་ནས་སྨོན་འཇུག་གི་སེམས་སྐྱེད་པ་གཉིས་སོ། །གཉིས་པ་སྡིག་སྒྲིབ་ཞི་བར་
བྱེད་པ་རྡོ་རྗེ་སེམས་དཔའི་སྒོམ་བཟླས་ལ། སྐྱེད་པ་མ་ཧཱ་ཡོ་ག་ལྟར་གྱི་རྡོ་རྗེ་སེམས་དཔའ་དང་། ལུང་ཨ་ནུ་ཡོ་ག་ལྟར་གྱི་རྡོ་རྗེ་སེམས་དཔའ་དང་གཉིས་ལས། འདིར་ལུང་ཨ་ནུ་ཡོ་ག་ལྟར་
ཉམས་སུ་བླང་པའོ། །གསུམ་པ་ཚོགས་བསོགས་པར་བྱེད་པ་མཎྜལ་ལ། ཚངས་ཆེན་ཞིང་གི་བཀོད་པ་འབུལ་བ་སྤྲུལ་སྐུའི་མཎྜལ། ཡེ་ཤེས་ལྔའི་རང་གཟུགས་ཚངས་པ་རྔ་སྒྲའི་ཞིང་ཚད་
ལས་འདས་པ་འབུལ་བ་ལོངས་སྐུའི་མཎྜལ། སྣང་སྲིད་འཁོར་འདས་ཐམས་ཅད་ཆོས་དབྱིངས་དེ་བཞིན་ཉིད་ཀྱི་ངང་ནས་སྙིང་པོ་རིག་པ་མཐའ་བྲལ་ཡེ་ཤེས་ཚོམ་བུའི་ཚུལ་དུ་བྱས་ཏེ་འབུལ་བ་ཆོས་

༄༅། །སྐུའི་མཎྜལ་དང་གསུམ་མོ། །བཞི་པ་བྱིན་བརླབས་འཇུག་པར་བྱེད་པ་བླ་མའི་རྣལ་འབྱོར་ལ། ཕྱི་བསྒྲུབ་སྤྲུལ་སྐུ་འཕྲིན་ལས་སུ་བསྒྲུབ་པ། ནང་བསྒྲུབ་ལོངས་སྐུ་ཡོན་ཏན་དུ་བསྒྲུབ་པ།
གསང་བསྒྲུབ་ཆོས་སྐུ་གཉིས་མེད་དུ་བསྒྲུབ་པ། དེ་ཁོ་ན་ཉིད་ངོ་བོ་ཉིད་སྐུར་བསྒྲུབ་པ། རྗེས་འཕྲིན་ལས་ཐ་དད་ཀྱི་ཚུལ་དུ་བསྒྲུབ་པ་དང་ལྔ་ལས། འདིར་ཕྱི་ལྟར་བསྒྲུབ་པའོ། །དེ་རྣམས་ཀྱི་སྔོན་འགྲོའི་
རིམ་པ་རྣམས་སོང་ནས། གཉིས་པ་དངོས་གཞི་ལ། རྒྱུད་སྨིན་པར་བྱེད་པ་སྨིན་བྱེད་ཀྱི་དབང་། སྨིན་པ་གྲོལ་བར་བྱེད་པའི་གདམས་པ་ལམ་སྐྱེད་རྫོགས་གཉིས་ལས། དང་པོ་སྨིན་བྱེད་ཀྱི་དབང་
ལ་ཕྱི་སྤྲོས་བཅས་བུམ་པའི་དབང་། ནང་སྤྲོས་མེད་གསང་བའི་དབང་། གསང་བ་ཤིན་ཏུ་སྤྲོས་མེད་ཤེས་རབ་ཡེ་ཤེས་ཀྱི་དབང་། རབ་ཏུ་སྤྲོས་མེད་བཞི་པའི་དབང་། ཀུན་ཏུ་སྤྲོས་མེད་རིག་པ་
རྩལ་གྱི་དབང་དང་ལྔ་ལས། དང་པོ་བུམ་པའི་དབང་ལས། འདིར་སྡེ་སྣོད་གསུམ་དང་རྒྱུད་སྡེ་བཞི་ཡི་དོན་སྟོན་པར་བྱེད་པ་ལ། ཕྱི་སྒྲོ་འདོགས་གཅོད་པའི་བླ་མ་བསྟེན་ནས་བརྗོད་བྱ་བསླབ་པ་

གསུམ་དང་། རྗོད་བྱེད་མདོ་རྒྱུད་ཀྱི་ཚིག་དོན་ལ་འདྲིས་པར་བྱས་ནས། བུམ་པའི་དབང་ཐོབ་པས། ལུས་ཀྱི་དྲི་མ་སྦྱངས། ལམ་སྐྱེད་པའི་རིམ་པ་བསྒོམ་པ་ལ་དབང་། ལྟ་བ་ངོ་བོ་ཉིད་གསུམ་དང་
གྲུབ་མཐའ་འཁོར་འདས་དབྱེར་མེད་འདའ་ཁ་མ་འོད་ཀྱི་གོང་བུ་སྒྲའི་འཐོ། འབྲས་བུ་མཁའ་ཁྱབ་ཀྱི་སྐུ་རྡོ་རྗེ་སྟེ། དྲི་མེད་བཤགས་རྒྱུད་ལས། རྩ་རྣམས་འགྲོས་ཐིམ་དབྱིངས་ཀྱི་ལམ་དག་པ།། 
ལུས་ཀྱི་སྒྲིབ་སྦྱངས་སྐྱེད་རིམ་སྤྲུལ་པའི་སྐུ། །ཞེས་སོ། །ནང་རང་བྱུང་གི་ཡེ་ཤེས་སྟོན་པའི་བླ་མས་གསང་བའི་དབང་བསྐུར་བས་ངག་གི་དྲི་མ་སྦྱངས་བདག་བྱིན་གྱིས་བརླབས་པའི་རིམ་པ་
གཏུམ་མོ་རྣམ་གསུམ་སྒོམ་པར་དབང་ལྟ་བ་རང་བྱུང་གི་ཡེ་ཤེས་དེ་ཉིད་མངོན་དུ་གྱུར། གྲུབ་མཐའ་མ་འདྲེས་ཡོངས་རྫོགས། འདའ་ཁ་མ་དཔེ་ཡི་འོད་གསལ་འབྲས་བུ་མཁའ་ཁྱབ་ཀྱི་གསུང་རྡོ་
རྗེ་སྟེ། ཡང་རྒྱུད་དེ་ཉིད་ལས། ཡི་གེའི་འགྲོས་ཐིམ་སྔགས་ཀྱི་ལམ་དག་པ། །ངག་གི་སྒྲིབ་སྦྱངས་རྫོགས་རིམ་ལོངས་སྤྱོད་སྐུ། །ཞེས་སོ། །གསུམ་པ་གསང་བ་ལྷན་ཅིག་སྐྱེས་པའི་ཡེ་

༄༅། །ཤེས་སྟོན་པའི་བླ་མས། ཤེར་དབང་བསྐུར་ཏེ་ཡིད་ཀྱི་དྲི་མ་སྦྱངས། གཞན་ལུས་ཐབས་ལྡན་གྱི་སྐོར་ཉམས་སུ་ལེན་པར་དབང་། ལྟ་བ་ལྷན་ཅིག་སྐྱེས་པ་ཡེ་ཤེས་གྲུབ་མཐའ་བདེ་སྟོང་
དབྱེར་མེད། འདའ་ཁ་མ་དོན་གྱི་རྡོ་རྗེ་སེམས་དཔའ། འབྲས་བུ་མཁའ་ཁྱབ་ཀྱི་ཐུགས་རྡོ་རྗེའོ། །ཡང་དེ་ཉིད་ལས།བདུད་རྩི་ཁམས་ཀྱི་དྭངས་མ་བཅུད་ཀྱི་ལམ། །སེམས་ཀྱི་སྒྲིབ་སྦྱངས་
དྭངས་མ་ཆོས་ཀྱི་སྐུ། །ཞེས་སོ། །བཞི་པ་ཆོས་ཐམས་ཅད་ཀྱི་མཐར་ཐུག་དེ་ཁོ་ན་ཉིད་སྟོན་པའི་བླ་མས། དབང་བཞི་པ་བསྐུར་ནས་སྒོ་གསུམ་གྱི་དྲི་མ་སྦྱངས་ནས་གནས་ལུགས་ཕྱག་
རྒྱ་ཆེན་པོ་དང་། ཐོད་རྒལ་སྟོང་པ་རིག་པའི་སྙིང་པོ་ཅན་ཉམས་སུ་ལེན་པར་དབང་། ལྟ་བ་ཤིན་ཏུ་རྣམ་པར་དག་པའི་ཡེ་ཤེས། གྲུབ་མཐའ་བསམ་གྱིས་མི་ཁྱབ་པའི་ཟུང་འཇུག འདའ་ཁ་མ་
གསང་ཆེན་ཕྱག་རྒྱ་ཆེན་པོ། འབྲས་བུ་མཁའ་ཁྱབ་ཀྱི་ངོ་བོ་ཉིད་སྐུ་མཆོག་ཏུ་མི་འགྱུར་བའི་སྟོང་གཟུགས་ཕྱག་རྒྱ་ཆེན་པོ། ཡེ་ཤེས་ཀྱི་རླུང་རིག་ལས་གྲུབ་པའི་མཚན་དཔེས་སྨྲས་པ།

རང་སྣང་གི་བཞིན་ལག་ཅན་ཁ་སྦྱོར་ཡན་ལག་བདུན་ལྡན། གདོད་ནས་ལྷུན་གྱིས་གྲུབ་པའི་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་སྐུ་སྟེ། ཡང་དེ་ཉིད་ལས། རླུང་གི་འགྲོས་ཐིམ་མི་ཤིག་རྡོ་
རྗེའི་སྐུ། །ལུས་ངག་ཡིད་གསུམ་ངོ་བོ་ཉིད་ཀྱི་སྐུ། །ཞེས་སོ། །སྐུ་དེ་ཡང་རང་སྣང་གི་བཞིན་ལག་ཅན་ཡིན་པར་ཡང་། ཀྱེེ་རྡོ་རྗེ་ལས། དེ་ཕྱིར་སངས་རྒྱས་དངོས་པོ་མིན། །དེ་ཉིད་དངོས་
མེད་ཚུལ་ཡང་མིན། །ཞལ་ཕྱག་རྣམ་པའི་གཟུགས་ཅན་ཉིད། །ཅེས་སོ། །དེ་རྣམས་ཀྱི་སྨིན་བྱེད་དབང་གི་རིམ་པ་རྣམས་བསྟན་ནས། གཉིས་པ་གྲོལ་བྱེད་ཀྱི་ལམ་ལ། ཡུམ་ཀའི་དོན་
ཉམས་སུ་ལེན་པ་སྐྱེད་རིམ་ལྷའི་རྣལ་འབྱོར་བུམ་དབང་གི་ཉམས་ལེན་དང་ཀུན་ལ་བོགས་དབྱུང་བ་ལམ་གཏུམ་མོའི་རྣལ་འབྱོར་གསང་དབང་གི་ཉམས་ལེན། ཡབ་ཀ་ལ་བརྟེན་གཞན་ལུས་
ཕོ་ཉའི་ལམ་ཉམས་སུ་ལེན་པ་ཤེས་རབ་ཡེ་ཤེས་ཀྱི་དབང་གི་ཉམས་ལེན་དང་། གཉིས་མེད་བཀའི་གདམས་པ་ཁྲེགས་ཆོད་ཀྱི་ཉམས་ལེན་ལ་བསྟེན་ནས་དབང་བཞི་པའི་ཉམས་ལེན་དང་། ཐོད་

༄༅། །རྒལ་རིག་པ་མངོན་སུམ་གྱི་ཉམས་ལེན་ལ་བརྟེན་ནས་ཐོད་རྒལ་རིག་པ་རྩལ་གྱི་དབང་གི་ཉམས་ལེན་དང་ལྔ་ལས། དང་པོ་ལ་ལུས་ལྷ་བསྒོམ་པ། ངག་སྔགས་བཟླས་པ། སེམས་
རྫོགས་རིམ་སྟོང་པ་བསྒོམ་པ་དང་གསུམ་ལས། དང་པོ་ལ་ཕོ་བྲང་གཞལ་ཡས་ཁང་བསྐྱེད་པ། དེའི་དབུས་སུ་པདྨ་ཉི་མ་རོའི་གདན་བསྐྱེད་པ། དེའི་དབུས་སུ་ཡུམ་ཡེ་ཤེས་ཀྱི་ཌཱཀྐི་མ་ཡབ་
ཡུམ་གྱི་བདག་སྐྱེད་བསྒོམ་པ། དེའི་སྙིང་འཆོང་གུར་སྨུག་པོའི་དབུས་སུ་རིག་འཛིན་པདྨ་ཡབ་ཡུམ་བསྐྱེད་པ་དང་། དབང་བཞི་ལུགས་ཟློག་དང་ལུགས་འབྱུང་གི་ཚུལ་དུ་ལེན་པ་དང་དྲུག་གོ །དེ་
རྣམས་ཀྱང་ཕྱི་སྐྱེད་པ་མ་ཧཱ་ཡོ་ག་ལྟར་བསྒྲུབ་པ། ནང་རྫོགས་པ་ཨ་ནུ་ཡོ་ག་ལྟར་བསྒྲུབ་པ། གསང་བ་རྫོགས་པ་ཨ་ཏི་ཡོ་ག་ལྟར་བསྒྲུབ་པ། འདོད་ཆགས་ཅན་ཞི་བ་ལྟར་བསྒྲུབ་པ། ཞེ་
སྡང་ཅན་ཁྲོ་བོ་ལྟར་བསྒྲུབ་པ་དང་ལྔ་སྟེ། རྒྱུད་ལས་དཀྱིལ་འཁོར་ལྔ་ལ་གཏུད་དེ་བསྒྲུབ་ཅེས་གསུངས་པས། ཕྱི་རྡུལ་མཚོན་གྱི་དཀྱིལ་འཁོར། ནང་ཕུང་པོའི་དཀྱིལ་འཁོར། གསང་བ་

དུག་ལྔའི་དཀྱིལ་འཁོར། དེ་ཁོ་ན་ཉིད་ཡེ་ཤེས་ལྔའི་དཀྱིལ་འཁོར། ཡོངས་རྫོགས་སྐུ་ལྔའི་དཀྱིལ་འཁོར་དང་ལྔའོ། །དེ་དག་ཏུ་བསྒྲུབ་པ་ནི། བསྟེན་པ་དང་ཉེ་བར་བསྟན་པ་དང་བསྒྲུབ་པ་དང་
བསྒྲུབ་པ་ཆེན་པོའོ། །དེ་དག་ཏུ་བསྒྲུབ་པ་ནི་ཀུན་བཏགས་ཀྱི་ལྷ་སྐུ། ཡོངས་གྲུབ་ཀྱི་ལྷ་སྐུ། རྫོགས་རིམ་གྱི་ལྷ་སྐུ། བདེ་སྟོང་གི་ལྷ་སྐུ་ཟུང་འཇུག་གི་ལྷ་སྐུ་དང་ལྔའོ། །དེ་རྣམས་ཀྱང་རྣམ་པ་གསལ་
བ་རྣམ་དག་དྲན་པ་ང་རྒྱལ་བསྟན་པའི་སྒོ་ནས་ཉམས་སུ་ལེན་པར་བྱའོ། །གཉིས་པ་ངག་བཟླས་པའི་རྣལ་འབྱོར་ལ། ངག་གི་བཟླས་པ། རྡོརྗེའི་བཟླས་པ། འགོག་པའི་བཟླས་པ། སྙོམས་འཇུག་བདེ་
སྟོང་གི་བཟླས་པ། ཡིད་ཀྱི་བཟླས་པ་དང་ལྔའོ། །གསུམ་པ་སེམས་རྫོགས་རིམ་སྒོམ་པ་ནི། སྐྱེད་རིམ་ལ་བརྟེན་པ་ལྷ་སྐུའི་རྫོགས་རིམ། ལུས་ལ་བརྟེན་པ་རྩའི་རྫོགས་རིམ། དབུགས་ལ་བརྟེན་
པ་རླུང་གི་རྫོགས་རིམ། བཅུད་ལ་བརྟེན་པ་ཐིག་ལེའི་རྫོགས་རིམ། རིག་པ་ལ་བརྟེན་པ་བྱང་ཆུབ་སེམས་ཀྱི་རྫོགས་རིམ་དང་ལྔའོ། །དེ་ཐམས་ཅད་ཀྱང་རྒྱུད་ལུང་དང་བསྡེབས་པ། ལུང་བསྒྲུབ་ཐབས་

༄༅། །དང་བསྡེབས་པ། སྒྲུབ་ཐབས་འཕྲིན་ལས་དང་བསྡེབས་པ། འཕྲིན་ལས་ལག་ལེན་དང་བསྡེབས་པ། ལག་ལེན་ཉམས་མྱོང་དང་བསྡེབས་པ་དང་ལྔའོ། །ཕྱི་དེ་རྣམས་ཀྱི་སྐྱེད་རིམ་
བུམ་དབང་གི་ཉམས་ལེན་བསྟེན་ནས། གཉིས་པ་ཀུན་ལ་བོགས་དབྱུང་བ་གཏུམ་མོ་རྣལ་འབྱོར་སྒོམས་པ་ལ། དག་པ་ལྷའི་སྟོང་ར་གསལ་འདེབས་པ་ནང་རྩ་དྲུག་འཁོར་ལོ་དྲུག་གི་སྟོང་ར་གསལ་
འདེབས་པ།རྩ་ནང་དུ་ཡི་གེའི་སྟུང་ར་གསལ་འདེབས་པ། གསང་བར་ཡམ་ལས་རླུང་། དེ་སྟེང་རམ་ལས་མེ། སྟེ་འོག་གསོར་བཞིར་ཨ་ཤད་དམར་པོ་མེའི་རང་བཞིན་ཅན་གྱི་དམིགས་པ་གསལ་འདེབས་
པ་དང་དྲུག་གོ །ཕྱི་དོན་ངེས་ཤེས་སྐྱེ་བའི་ཙཎྜ་ལི་ནི་དྲག་རླུང་གཟུང་བས་དྲོད་བཙན་ཐབས་སུ་སྐྱེ་བ་དང་། ནང་དོན་ཟབ་མོ་གནད་ཀྱི་ཙཎྜ་ལི་གཏུམ་མོ་འབར་འཛག་ལ་བརྟེན་ནས་རང་ལུས་ཀྱི་བདེ་
ཆེན་ལམ་དུ་བྱེད་པ་དང་། གསང་དོན་ཉེར་སྦས་ནམ་མཁའི་ཙཎྜ་ལི་ལ་བརྟེན་ནས། རིག་པ་དྲི་མེད་གཏིང་གསལ་ཆེན་པོའི་ངང་དུ་འཇོག་པ་དང་གསུམ་མོ། །དེ་རྣམས་ཀྱི་གསང་བ་དང་འབྲེལ་

བ་གཏུམ་མོའི་ཉམས་ལེན་བསྟན་ནས། གསུམ་པ་ཡབ་ཀ་ལ་བརྟེན་ནས་གཞན་ལུས་ཕོ་ཉའི་ལམ་བསྒོམས་ལ། བརྟེན་བྱ་ཡུམ་གྱི་མཚན་ཉིད། བརྟེན་བྱེད་ཡབ་ཀྱི་ཡོན་ཏན། བརྟེན་ཚུལ་ཐབས་ཀྱི་
ཆོ་ག བརྟེན་ཉེས་ན་ངན་འགྲོར་འགྲོ་བའི་ཉེས་དམིགས། ལེགས་ན་མྱ་ངན་ལས་འདས་པའི་ཕན་ཡོན་བསྟན་པ་དང་ལྔ་ལས། དང་པོ་ཡུམ་གྱི་མཚན་ཉིད་ལ། ཕྱི་ལུས་ཀྱི་མཚན་ཉིད། ནང་སྤྱོད་
ལམ་གྱི་མཚན་ཉིད། གསང་བ་ཡིད་ཀྱི་མཚན་ཉིད་ལ་བརྟག་པ་གསུམ་མོ། །གསུམ་པ་བརྟེན་ཚུལ་ཐབས་ཀྱི་ཆོ་ག་ལ། འབེབས་པ་ལ་མཁས་པ་འགར་བས་མེ་ལོང་བརྡུང་བ་ལྟ་བུའི་གནད་དང་།
འཛིན་པ་ལ་མཁས་པ་རླུང་གསེབ་དུ་མར་མེ་འཛིན་པ་ལྟ་བུ། འདྲེན་པ་ལ་མཁས་པ་གླང་པོ་ཆེས་ཆུ་འཐུང་བ་ལྟ་བུ། འབྲེམས་པ་ལ་མཁས་པ་ཞིང་པས་སོ་ནམ་བྱེད་པ་ལྟ་བུའི་གནད་བཞིའོ། །
རྗེས་ཐུན་མཚམས་སུ་ཟབ་ལམ་སྙན་རྒྱུད་ཀྱི་འཁྲུལ་འཁོར་རྣམས་འཆུག་མེད་ཀྱི་གནད་དང་ཕྱག་ཁྲིད་ལ་མཁས་པར་བྱའོ། །དེ་རྣམས་ཀྱི་དབང་གསུམ་པའི་ཉམས་ལེན་དང་འབྲེལ་གཞན་ལུས་

༄༅། །ལས་རྒྱའི་གདམས་པ་བསྟན་ནས། བཞི་པ་གཉིས་མེད་བཀའི་གདམས་པ་ཁྲེག་ཆོད་ནས་གེགས་སེལ་ཞིང་བོགས་འདོན་པ་དང་གསུམ་ལས། དང་པོ་སྙན་རྒྱུད་ཀྱི་སྟེང་ནས་ཁྲིད་
གདབ་པ་ནི། ཕྱི་ལུས་ངག་ཡིད་གསུམ་གྱི་རུས་ཤན་དབྱེ་བ་དང་། ནང་ལུས་གནད་རྣམ་སྣང་ཆོས་བདུན་བྱ་བ་དང་། གསང་བ་སེམས་གནད་རྩོལ་བྲལ་གསུམ་གྱི་མཉམ་གཞག་གི་གཞི་འདིང་བ་
དང་གསུམ་ལས། གསུམ་པ་རྩོལ་བྲལ་གསུམ་གྱི་མཉམ་གཞག་གི་གཞི་འདིང་བ་ལ། དང་པོ་ཅོག་གཞག་གསུམ་ལ་བརྟེན་ནས་སེམས་ཀྱི་བཞག་ཐབས་སྟན་པ་ནི། ལུས་མི་འགུལ་བ་རི་བོ་ཅོག་
གཞག །ངག་རླུང་འགྲོ་འོང་དང་བྲལ་བ་རྒྱ་མཚོ་ཅོག་གཞག སེམས་ཉིད་གསལ་བཞག་དང་བྲལ་བ་རིག་པ་ཅོག་གཞག་དང་གསུམ་མོ། །གཉིས་པ་རྩད་གཅོད་གསུམ་གྱི་སེམས་
ཀྱི་འཚང་བརྟོལ་བ་ལ། དང་པོ་གང་ནས་བྱུང་། བར་དུ་གང་དུ་གནས་ཐར་གང་དུ་འགྲོ་བརྟག་པ་དང་གསུམ་མོ། །གསུམ་པ་བཞག་ས་གསུམ་གྱི་རིག་པའི་རང་ཞལ་ལྟ་བ་ནི། ཕྱི་ཡུལ་ནས་

སེམས་གསང་བ་གཉིས་མེད་ཀྱི་སྟེང་དུ་བཞག་པ་དང་གསུམ་མོ། །དེ་རྣམས་ཀྱི་ཁྲེག་ཆོད་གནད་ཀྱི་ཀ་དག་ལྟ་བ་གཏན་ལ་འབེབས་པ་དབང་བཞི་པའི་ཉམས་ལེན་བསྟེན་ནས། ལྔ་པ་ཐོད་
རྒལ་རིག་པ་རྩལ་དབང་གི་ཉམས་ལེན་ལ། ལུས་གནད་གསུམ་ནི། ཆོས་སྐུ་སེང་གེའི་འདུག་སྟངས། ལོངས་སྐུ་གླང་པོ་ཆེའི་འདུག་སྟངས། སྤྲུལ་སྐུ་དྲང་སྲོང་གི་འདུག་སྟངས་དང་གསུམ་མོ། །
གཉིས་པ་ངག་གནད་གསུམ་ནི། རླུང་གྱུ་བ་དྲངས་ཅན་གྱི་སྟེང་དུ་བཞག་པ་དང་། ཁ་སྦྱོར་བུམ་པ་ཅན་གྱི་སྟེང་དུ་བཞག་པ་དང་། ལོང་གཏམ་སྤངས་ཏེ་བརྗོད་མེད་ཀྱི་སྟེང་དུ་འཇོག་པ་དང་
གསུམ་མོ། །གསུམ་པ་ཡིད་ཀྱི་གནད་གསུམ་ནི། ཕྱི་དབྱིངས་ནང་དབྱིངས་གསང་དབྱིངས་གསུམ་གྱི་སྟེང་དུ་འཇོག་པ་དང་གསུམ་མོ། །གསུམ་པ་འབྲས་བུ་ཡོན་ཏན་གྱི་འཆར་ཚུལ་བསྟན་
པ་ནི། ཆོས་ཉིད་མངོན་གསུམ་དུ་མཐོང་བ་དང་། །ཉམས་སྣང་གོང་དུ་འཕེལ་བའི་རྟགས། །རིག་པ་ཚད་དུ་ཕེབས་པའི་ཚུལ་དང་། །ཆོས་ཉིད་ཟབ་པའི་སྣང་བ་བསྟན་པ་དང་བཞི། །འཆར་

༄༅། །ཚུལ་ལུང་དང་འབྲས་བུར་བཅས་པ་དང་། ལོག་ན་སྐྱོན་དུ་བསྟན་པ་དང་དྲུག་གོ དེ་རྣམས་ཀྱི་ཐོད་རྒལ་རིག་པ་རྩལ་གྱི་དབང་གི་ཉམས་ལེན་བསྟན་ནས། གདམས་ངག་རྣམས་ཉམས་
སུ་ལེན་པ་ལ་མདོར་དྲིལ་ན། གནས་ལུགས་རྒྱུའི་རྒྱུད་ལ་ལམ་ཐབས་ཀྱི་རྒྱུད། །དེ་མངོན་དུ་གྱུར་པ་འབྲས་བུ་ཕྱག་རྒྱ་ཆེན་པོའི་རྒྱུད་དོ། །དེ་རྣམས་མ་ནོར་བར་སྟོན་པར་བྱེད་པ་ལ། བདེ་
བར་གཤེགས་པའི་བཀའ་ཚད་མ། རྡོ་རྗེ་སློབ་དཔོན་གྱི་མན་ངག་ཚད་མ། རྣལ་འབྱོར་དབང་ཕྱུག་གི་ཉམས་མྱོང་རྗེས་སུ་དྲན་པའི་ཚད་མ། རྟེན་ཅིང་འབྲེལ་བར་འབྱུང་བ་ལོ་རྒྱུས་ཀྱི་ཚད་མ་དང་བཞིའོ། །
དེ་དག་མྱུར་དུ་རྟོགས་པའི་བྱིན་དབང་གི་ཆུ་བོ་མ་ནུབ་པ། བྱིན་རླབས་ཀྱི་རྒྱུད་པ་མ་ཉམས་པ་གདམས་ངག་གིས་རྣ་མ་ལོག་པ། མོས་གུས་ཀྱི་བསམ་པ་ཚིམ་པ་སོགས་ཕྱི་ནང་གསང་བ་མཐར་ཐུག་
གི་རྟེན་འབྲེལ་འགྲིག་ནས་ལྟ་བའི་དུག་དབྱུང་། སྒོམ་པའི་བདུད་རྩི་བསྟན། སྤྱོད་པ་ལ་དོར་ནས་གསང་སྔགས་གསང་བའི་ལམ་ལ་ཞུགས་པ་རྣམས་ཀྱིས། བདེ་ཆེན་ལྷན་ཅིག་སྐྱེས་པའི་ཡེ་

ཤེས་ཁ་སྦྱོར་ཡན་ལག་བདུན་ལྡན་གྱི་སྐུ་མངོན་དུ་བྱེད་པ་སྟེ། དེ་ཡང་གཞི་ལ་བཞུགས་པ་ལམ་དུ་གོམས་པས་འབྲས་བུ་མངོན་དུ་གྱུར་པ་ཆོས་ཉིད། ཅེས་གསུངས་སོ། །དེ་རྣམས་ཀྱི་གྲོལ་ཐིག་དགོངས་པ་རང་
གྲོལ་གྱི་བསྡུས་དོན་བསྟན་ཟིན་ཏོ། །ཅེས་བ་འདི་ཉིད་ཀྱང་བདག་དམ་ཚིག་རྡོ་རྗེ་ཉིད་ཀྱིས་སྦྱར་བའོ། །ཨེ་ཝཾ། བཀྲ་ཤིས། ཞེལ་གྲོ།

༄༅། །གྲོལ་ཐིག་དགོངས་པ་རང་གྲོལ་གྱི་སྤྱི་ཆིངས་ལུང་གི་ཕྲེང་བ་ལམ་གྱི་སྒྲོན་མེ་སྣང་བྱེད་ཅེས་བྱ་བ་བཞུགས་སོ། །

༄༅། །བདེ་འབྱུང་གཙུག་རྒྱན་ཟླ་བའི་ཆུ་གཏེར་ལས། །ཞབས་བཟུང་ངང་བའི་རོ་སྒེག་སྟོང་འཕྱོ་བས། །ལུས་ཅན་རྨོངས་པའི་གཉིད་ལས་བསྲུང་མཛད་པ། །རྗེ་བཙུན་རྩ་གསུམ་
འདུས་པས་རིན་ཆེན་ཕུན་ཚོགས་ཆོས་ཀྱི་རྒྱལ་པོས། བདག་སྐྱོངས་ཤིག །འདིར་ནི་རང་བློའི་དྲི་མས་མ་སྦག་པར། །དྲི་མེད་ལུང་གི་ཕྲེང་བ་གནད་ཆེན་པོ། །ཇི་བཞིན་ལམ་གྱི་རིམ་པ་ཀུན་ཕྱེ་ནས། །མོས་
ལྡན་སྐྱེས་བུའི་ཚོགས་ལ་བཤད་ཀྱིས་ཉོན། །ཞེས་བས་མཆོད་པར་བརྗོད་པ་དང་རྩོམ་པར་དམ་བཅའ་བ་སྔོན་དུ་སོང་ནས། འདིར་རྒྱུད་ཐམས་ཅད་ཀྱི་རྒྱལ་པོ། ལུང་ཐམས་ཅད་ཀྱི་ཕྱི་མོ། འདུས་པ་མན་ངག་ཐམས་ཅད་ཀྱི་
ཡང་སྙིང་། འོད་གསལ་རྡོ་རྗེ་སྙིང་པོའི་དོན་མངོན་སུམ་དུ་སྟོན་པར་བྱེད་པ་ལ། རྒྱུད་སྨིན་བྱེད་དབང་གི་རིམ་པ། ཕྱི་སྤྲོས་བཅས་བུམ་པའི་དབང་། ནང་སྤྲོས་མེད་གསང་བའི་དབང་། གསང་བ་རབ་ཏུ་

༄༅། །སྤྲོས་མེད་ཤེས་རབ་ཡེ་ཤེས་ཀྱི་དབང་། ཡང་གསང་ཤིན་ཏུ་སྤྲོས་མེད་ཚིག་དབང་རིན་པོ་ཆེ། ཁྱད་པར་ཀུན་ཏུ་སྤྲོས་མེད་ཐོད་རྒལ་རིག་པའི་རྩལ་དབང་དང་རྣམ་པ་ལྔ་ཐོབ་ནས། སྔོན་འགྲོ།
དངོས་གཞི། རྗེས་མཐའ་རྟེན་དང་བཞིའི་ཆིངས་བསྟན་པ་ནི། ཇི་སྐད་དུ། རྒྱུད་པའི་ཆོས་ལ་ངེས་ཤེས་བསྐྱེད། །མཚན་ལྡན་གནས་གྲོགས་གཏོར་ཚོགས་བཤམས། །ཞེ་བཅད་སྙིང་རུས་སྔོན་
འགྲོ་བས། །མི་རྟག་སྙིང་རྗེ་བྱང་སེམས་བསྒོམས། །འཁོར་འདས་རུ་ཤན་དབྱེ་བ་ལ། །རྡོ་རྗེ་སྐྱིལ་དཀྲུང་ལས་ཀྱི་སྟེང་། །ངག་སྦྱང་ཐུན་མིན་སྔོན་འགྲོ་བཞི། །ཡུམ་བཀས་རྩལ་སྦྱངས་
ཡེ་རྒྱར་འབད། །ཡབ་བཀས་ལམ་ཞུགས་ལས་རྒྱ་ནི། །སྔོན་གྱུར་གཏུམ་མོས་བོག་དབྱུང་ཞིང་། །ངང་གནས་ཤེས་པ་བཅོས་སླད་བྲལ། །རང་ཤར་ཤེས་པ་རང་གྲོལ་ཏེ། །རྣལ་དུ་དབབ་

དང་སོར་ཞུགས་སོ། །ཞེས་པ་རྣམས་ལས། དང་པོ་ནི། ཀློང་གསལ་ལས། སྐལ་ལྡན་ངེས་ཤེས་བསྐྱེད་པའི་ཕྱིར། །དང་པོ་ལོ་རྒྱུས་བཤད་པར་བྱ། །ཞེས་དང་། ཡང་དེ་ཉིད་ལས།
བརྒྱུད་པ་ཉེ་ཟབ་ཁུང་བཙུན་ཕྱིར། །ཆོས་སྐུ་བཟང་ནས་རིམ་པར་བཤད། །ཅེས་དང་། གཉིས་པ་གདམ་པའི་ཁྱད་པར་ནི། བཏགས་གྲོལ་ལས། ཨེ་མ་སྐལ་ལྡན་རིགས་ཀྱི་བུ། །གནད་
འདི་མ་རྟོགས་དགེ་བ་བཅུ། །སྤྱད་ཀྱང་འཁོར་བ་ལས་མི་གྲོལ། །སྔར་དུ་མཚམས་མེད་ལྔ་སྤྱད་ཀྱང་། །འདི་འཕྲད་ངན་སོང་ལྷུང་མི་སྲིད། །ཅེས་དང་། འདི་མེད་གང་ཟག་གཞན་སྤྲོད་པ། །
བསྐལ་པར་ཉན་བསམ་བསྒོམ་བསྒྲུབ་ཀྱང་། །བསྐལ་པར་སངས་རྒྱས་རེ་བ་མེད། །ཅི་ཕྱིར་མངོན་སུམ་གནད་མ་རྟོགས། །སྡེ་གསུམ་རིམ་དགུའི་ཆོས་རྣམས་ཀྱིས། །འདི་ཉིད་དོན་ལ་
རེགས་པ་མེད། །འདི་ནི་ཀུན་ལས་ཁྱད་པར་འཕགས། །གཞི་ལ་ཤེས་རབ་ལྷུན་གྱིས་གྲུབ། །ཐབས་ཀྱིས་མངོན་སུམ་སྐད་ཅིག་ལ། །མཐོང་སྟེ་གྲོལ་འགྱུར་ཐེ་ཚོམ་མེད། །ཅི་ཕྱིར་མཁའ་

༄༅། །འགྲོ་དངོས་ཀྱིས་སྟོན། །འདི་ལ་སྤྱོད་པའི་སྐྱེས་བུ་ནི། །ཀུན་བཟང་ཡབ་ཡུམ་དབྱེ་རྒྱུ་མེད། །ཌཱཀྐི་ལུས་དང་གྲིབ་མ་འགྲོགས། །འདི་དང་ཚིག་གིས་འབྲེལ་བ་ཡང་། །སྐྱེ་བ་།
གསུམ་དུ་མི་འཐོགས་གྲོལ། །སྒྲ་ཙམ་རྣ་བར་ཐོས་པས་ཀྱང་། ། ཐ་མལ་སྐྱེ་བ་འདིས་ཆོད་འགྱུར། །ཞེས་དང་། གསུམ་པ་གྲོགས་ཀྱི་མཚན་ཉིད་ནི་ཇི་སྐད་དུ། དམ་ཚིག་མཚན་ལྡན་དག་པའི་
སྣང་ཆེ་བསོད་ཀུན་དང་མཐུན་སྣང་བ་ཆེ། །དུག་ལྔའི་ཤུགས་ཆུང་བས་ཉོན་མོང་མི་སྐྱེད་བློ་ཆེ་ཁོག་རྩ་བ་དང་བརྟན་ཅིང་ཁོག་ཡངས་བས་རྐྱེན་དབང་དུ་མི་འགྲོ་ཡངས་ཆེ། །ངང་རྒྱུད་རིང་ཞིང་བརྩེ་བའི་བས་དུས་རྟག་ཏུ་མི་བྲལ་ཞིང་
ན་ཐོག་ཆེ་གྲོགས་དང་འགྲོགས། །ཞེས་དང་། བཞི་པ་གནས་ཀྱི་ཁྱད་པར། ནགས་ཁྲོད་ལུང་སྟོང་དུ་གནས་པས་དགེ་སྦྱོར་འཕེལ་བའི་དགོས་བ་ཡོད་རི་རྩེའི་དུར་འདི་སྐྱོ་བ་སྐྱེ་བ་བཅིང་བས་ཉེས་ལྟུང་མི་འབྱུང་ཁྲོད་དམ། ཤིན་
ཏུ་དབེན་ལ་དྭངས་ཤིང་མཐོང་བའི་སར། །སྐལ་ལྡན་སྐྱེས་བུ་ཉམས་ལེན་བྱ་བའི་གནས། །ཞེས་དང་། ལྔ་པ་ནི། རྒྱུད་ལས། ཡོ་བྱད་ཀུན་ལྡན་ཆོས་ཀྱི་དངོས་གྲུབ་འབྱུང་། །ཞེས་པས། དཔའ་

བོ་མཁའ་འགྲོ་ངང་གིས་འདུ་ཞིང་བརྩོན་པས། ཉམས་ཆགས་སྐོང་ཞིང་དངོས་གྲུབ་མྱུར་དུ་ཐོབ་པའི་དགོས་པ་ཡོད་དོ། །དྲུག་པ་ཞེ་བཅད་སྙིང་རུས་ནི། སྲོག་ལ་བབས་ཀྱང་བཀའ་གསང་
འདི་ཉིད་ཀྱི་གདེང་ཚད་མངོན་དུ་མ་གྱུར་གྱི་བར་བདག་འཇིག་རྟེན་གཡེང་ཆོས་ཀྱི་བྱ་བ་མི་སྒྲུབ་ཅིང་། གལ་ཏེ་འདུ་འཛི་ཟང་ཟིང་གིས་ནོན་ཏེ་གདམས་པ་འདི་བོར་ན་ཆོས་བདག་བཀའ་སྲུང་གི་ཆད་
པ་ཆོད་ཅིག་ཅེས་མནའ་བོར་ཏེ། འདུན་པ་སྙིང་རུས་ཀྱིས་མཐར་དབྱུང་བའོ། །བརྒྱད་པ་ནི། འདས་རྗེས་ལས། མི་རྟག་སྙིང་རྗེ་བྱང་རྣམ་གྲོལ་དོན་གཉེར་གྱི་བློས་བདག་ལས་གཞན་གཅེས་པའི་བྱང་ཆུབ་ཀྱི་སེམས་རིན་
བོ་ཆེ་སེམས་སྦྱང་། །ཞེས་དང་། ཆོས་འཇུག་ཐེག་ཆེན་ལམ་དུ་གཞན་ཕན་སེམས་ཀྱི་འབེན་བ་སྔོན་དུ་སོང་ནས་འགྲོ། །ཞེས་སོ། །དགུ་པ་ནི། ཐལ་འགྱུར་ལས། རྡོ་རྗེ་སྐྱིལ་དཀྲུང་དང་རྡོ་རྗེའི་འདུག་སྟངས་ཀྱི་
ལུས་སྦྱངས་བས་ལུས་ཀྱི་སྡིག་འདག་ཅིང་ཞེན་པ་ལོག་པས་ཕྱིན་ཆད་འཁོར་བར་མི་ལྡོག་ཅིང་སྤྲུལ་པའི་སྐུར་གྲོལ་བའོ། །ས་ནི་དབྱིངས་རིག་གསལ་བའི་དགོངས་པ་རྣམས་སོ། །བཅས་ཏེ། །ལུས་སྦྱངས་སེམས་ལ་ཕན་པའོ། །ཞེས་དང་། ཡང་།

༄༅། །འཁོར་འདས་རུ་ཤན་མ་ཕྱེ་ན། །ཁམས་གསུམ་ལུས་ངག་ཡིད་ཀྱི་ཀྱང་། །འབྲེལ་བ་ཆོད་པར་མི་འགྱུར་རོ། །ཞེས་གསུངས་སོ། །བཅུ་པ་ནི། འགྲོ་དྲུག་གི་སྐད་རིགས་།
དྲན་ཚད་ཞི་ཁྲོའི་རང་སྒྲ་ཧཱུྃ་ཧཱུྃ་ཕཊ་ཕཊ་སོགས་ཀྱི་སྒྲ་བརྗོད་ཅིང་རྒྱུད་ལ་འགལ་ལོ་ཞེས་དང་། འདས་རྗེས་ལས། ངག་གི་སྔོན་འགྲོ་བྱ་བའི་ཕྱིར། །རིགས་དྲུག་སྒྲ་སྐད་སྣ་ཚོགས་སྤྱོད། །
ཅེས་དེ་དང་མཚུངས་པ་ནི། འདི་ལ་སྙིང་ཏིག་གཞན་ལ་བཤད་སྲོལ་དུ་མ་ཞིག་ཡོད་མོད་ཀྱང་གྲོལ་ཐིག་གི་སྲོལ་ལྟར་འདིར་འཇུག་རྣམས་ཀྱིས་སྤྱི་ཆིངས་སུ་བསྟན་པ་འདི་ཁོ་ནའི་ལྟར་འབྲུ་གནོན་ལུགས་ཤིན་ཏུ་འཐད་བ་ཡིན་ཏེ་མཐའ་དྲུག་ཚུལ་བཞིའི་བཤད་པ་དང་སྟོན་པ་དྲུག་ལྡན་སོགས་རྒྱུད་
ཚིག་རེ་རེ་ལ་ཡང་སྟོན་པའི་དོན་ཁོངས་སུ་ཆུད་པའི་གནད་དམ་པའོ། །པས། ཐུན་མོང་གི་སྔོན་འགྲོས་འཁོར་བ་མཐའ་དག་གི་སྡུག་བསྔལ་རང་རྒྱུད་ལ་བསྐལ་ནས། སྐྱབས་སུ་འགྲོ་ཞིང་སྡིག་པ་བཤགས་པ་དང་། འཁོར་
འདས་ཀྱི་དགེ་ཚོགས་ཐམས་ཅད་གཅིག་ཏུ་བསྡུས་ནས་སྐུ་གསུམ་གྱི་མཎྜལ་འབུལ་བ་དང་། དེ་ལྟར་བྱས་པས་བླ་མའི་སྐུ་གསུང་ཐུགས་ཀྱི་བྱིན་རླབས་ཞུགས་ནས་དབྱེར་མེད་དུ་བསྲེ་བའོ། །བཅུ་

གཅིག་པ་ནི། ཐལ་འགྱུར་ལས། འདི་ལ་དགོས་པ་རྣམ་གཉིས་ཏེ། །ཐུན་མོང་མཆོག་གི་དབྱེ་བ་བརྟག ཅེས་དང་། ཀློང་གསལ་ལས །རུ་ཤན་ནང་ལྟར་སུས་ཕྱེ་བ། །འཁྲུལ་གཞི་འཁོར་བའི་ས་
བོན་སྟོང་། །གསུམ་པ་འཁོར་བར་ལྡོག་པ་མེད། །ཅེས་གསུངས་པས། ཐུན་མོང་གི་ཡོན་ཏན་ནི་ལུས་ངག་ཡིད་གསུམ་ཐ་མལ་དུ་འཛིན་པའི་སྣང་ཞེན་གྱི་བར་ཆོད་ས་བོན་ཀུན་ཞི་ཞིང་། གཉིས་པ་
སྒོ་གསུམ་གྱི་ཞེན་པ་རང་ལོག་ནས། རྡོ་རྗེ་གསུམ་གྱི་དཀྱིལ་འཁོར་དུ་རང་གྲོལ་བ་སྟེ། ཡེ་ཤེས་གསང་བའི་རྒྱུད་ལས། བྱ་བ་མེད་པའི་དཀྱིལ་འཁོར་གསུམ། །གདོད་ནས་རྩོལ་མེད་
ལྷུན་གྱིས་གྲུབ། །ཅེས་དང་། ཤེས་རབ་ཐུག་ཕྲད་གོ་ལོག་གི་དབང་གི་དང་གསང་བའི་དཀྱིལ་འཁོར་ནི། །དགུ་རུམ་སྦས་པ་དག་ཡིན་ཀྱང། །གསལ་བྱེད་སྒྲོན་མ་འདི་ཡིས་མཐོང་། །བཅུ་གཉིས་
པ་ནི། རྩ་ཐིག་རླུང་གསུམ་གྱིས་ཐ་མལ་ཀུན་རྟོག་གི་རུ་ཤན་དབྱེ་རྗེས། རྣལ་དུ་དབབ་པ་ནི། ཀློང་གསལ་ལས། ལུས་ངག་ཡིད་ཀྱི་འབྱུང་འཁྲུགས་ལས། །དེ་དག་གྲོལ་རྗེས་རྣལ་དུ་དབབ། །

༄༅། །ཅེས་དང་། འདས་རྗེས་ལས། དེ་ནས་ལུས་ངག་ཡིད་གསུམ་པོ། །རྣལ་དུ་འབེབ་ལ་མཁས་པར་བྱ། །ཞེས་པས། སྟན་བདེ་བ། ལུས་ལྷོད་ཆགས་པ། ངག་སྨྲ་བ་བཅད་པ།
ཡིད་དྲན་འཛིན་གྱི་འཕྲོ་འདུ་བཀག་སྟེ་གནས་པའི་སྐབས་ལ་དགོངས་པ་ཡོད་ཀྱང་། འདིར་ནམ་ཞི་ལུས་རང་བཞིན་ལྷུན་གྱིས་གྲུབ་པའི་ཧེ་རུ་ཀ་ཡབ་ཡུམ་གྱི་སྣང་ངོར་གསལ་བཞིན་པའི་དེ་
བཞིན་ཉིད་ཀྱི་ངང་ནས་གཞན་ལུས་བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་ཉམས་སུ་ལེན་པ་ནི། མ་རྒྱུད་སྤྱི་བླུག་ཚངས་པའི་དབང་ལས། ཡེ་ཤེས་འཁྱིལ་བུམ་དབང་བ་རྡོ་རྗེའི་དངོས། །བདེ་བ་
ཆེན་པོའི་རོལ་གར་པ། །མ་ལུས་གང་བས་ཆུ་ཡི་མཆོག །གསང་བའི་ཡེ་ཤེས་གསང་དབང་དཀྱིལ་འཁོར་ཆེ། །མ་ལུས་བསྡུས་པ་བཅུད་ཀྱི་བདག །གསལ་བའི་ཡེ་ཤེས་བདེ་ཆེན་བོ། །མ་ལུས་
ཀུན་འདུས་རིག་པའི་དབང་། །རང་བྱུང་རྒྱལ་པོ་མིང་གི་མཚོན། །ཐམས་ཅད་རང་བྱུང་རྩལ་རྩ་ལ་དབང་གྱིས་ཐོབ། །བཅུ་གསུམ་པ་སོར་བཞུགས་པ་ནི། བཏགས་གྲོལ་ལས། ཤེས་རབ་ཡེ་ཤེས་

ཕྱི་ནང་ཀུན་བཏགས་ཡེ་སྟོང་གྲོལ། །དབང་བཞི་པ། ཞེས་དེ་དང་ཆོས་མཚུངས་པས། ལམ་གཏུམ་མོའི་རྣལ་འབྱོར་ལ་བརྟེན་ནས། ནང་དོན་ཟབ་མོ་གནད་ཀྱི་ཙཎྜ་ལིས་གནས་པ་རྩ། གཡོ་བ་རླུང་། །
བཀོད་པ་བྱང་ཆུབ་ཀྱི་སེམས་གསུམ་གྲོལ་བར་བྱས་ནས། གསང་དོན་ཉེར་སྦས་ནམ་མཁའི་ཙཎྜ་ལིས་གནས་ལུགས་གཏིང་གསལ་ཆེན་པོར་ཡེ་ནས་གྲོལ་བ་སྟེ། ཐལ་འགྱུར་ལས། རང་རིག་རྟོག་པ་
ཀུན་བྲལ་བ། །གྲོལ་ལུགས་ཆེན་པོ་བཞི་དང་བཅས། །ཡེ་ནས་གྲོལ་བས་བསྐྱར་གཞི་མེད། །རང་གི་གྲོལ་བས་གཉེན་བོར་མེད། །ཅེར་གྱིས་གྲོལ་བས་མཐོང་སར་ཡལ། །ཡོངས་སུ་
གྲོལ་བས་འབད་རྩོལ་མེད། །ཅེས་གསུངས་སོ། །སྒོ་གསུམ་སོར་ཆུད་པའི་རྟགས་ནི། ལམ་བསྐྱེད་པ་དང་། རྫོགས་པ་དང་། རྫོགས་པ་ཆེན་པོའི་ལམ་དང་འབྲལ་མི་ཕོད་པར་འབྱུང་བའོ། །
དེ་ལྟར་སྔོན་འགྲོ་དང་ཐུན་མོང་བསྐྱེད་རྫོགས་ཀྱི་ཆོས་བཅུ་གསུམ་གྱི་སྒོ་ནས་ཉམསསུ་བླངས་པས། ཁྲེག་ཆོད་ཀྱིས་རྒྱུད་ལེགས་པར་བལྟམས་པའི་དག་གིས་དངོས་བཞི་ཐོད་རྒལ་ཉམས་སུ་བླང་

༄༅། །ཚུལ་ནི། ཇི་སྐད་དུ། ལུས་ངག་ཡིད་གསུམ་བྱ་བ་ནི། །ཕྱི་ནང་གསང་གསུམ་དགུ་ཕྲུག་དོར། །སྒོ་གསུམ་གཟེར་ཞིང་གནད་བཞི་བཅུན། །དེ་ལྟར་དོན་བཅུས་དངོས་གཞི་བསྟན། །
ཅེས་པའི་དང་པོ་ནི། ཀློང་གསལ་ལས། སྒོ་གསུམ་གནད་ལ་དབབ་པའི་ཕྱིར། །ཕྱི་ནང་གསང་བའི་བྱ་བ་ནི། །ལུས་ངག་ཡིད་ཀྱི་དགུ་ཕྲུག་བཏང་། །ཞེས་དང་། རྒྱུད་ལས། ལུས་ཀྱི་བྱ་
བ་བཏང་བ་ནི། །ཆོས་དང་འཇིག་རྟེན་བྱ་བ་དང་། །གྲོགས་མེད་གཅིག་པོར་གནས་པར་བྱ། །གཉིས་པ་ནི། ངག་གི་འཁྲུལ་གཏམ་ཆོས་སྤྱོད་དང་ལྐུག་པ་ལྟ་བུ་ཉིད་ལ་བསླབ། གསུམ་པ་ནི། ཡིད་
ནི་འཇིག་རྟེན་བྱ་བ་ཡི། །འགྱུ་བ་བཅད་ལ་གནས་པར་བྱ། །ཞེས་གསུངས་པས། རྒྱུད་ལས་ལུས་ངག་འཁྲུལ་པ་རྒྱུན་ཆད་ན། །ཡེ་ཤེས་རྒྱུན་ལ་གནས་པར་འགྱུར། །དགུ་ཕྲུག་སུ་
མ་བཏང་བའི་སྐྱོན་ནི། །དེ་ཉིད་ལས། བྱར་མེད་རྒྱུན་ལ་གནས་པ་རུ། །རིག་པའི་དོན་ལ་རེག་པ་མེད། །ཅེས་དང་། གཟིར་བ་གསུམ་གྱིས་ཉམས་སུ་ལེན་པ་ནི། ཀློང་གསལ་ལས། རིག་པ་

ལུས་ལ་གནས་གྱུར་ཀྱང་། །འཁྲུལ་འཁོར་དག་གིས་མ་བཅུན་ན། །ཡེ་ཤེས་དབང་པོར་སྣང་མི་ནུས། །ཞེས་དང་། དེ་ལྟར་ངག་གནད་མ་གཟིར་ན། །བརྗོད་མེད་དོན་ནི་མི་རྟོག་ཤིང་། །འཁྲུལ་
བའི་གཏམ་གྱིས་དོན་ལ་བསྒྲིབས། །ངག་གནད་གཟིར་བ་མཆོག་ཏུ་གཅེས། །ཞེས་དང་། སེམས་ཀྱི་གནད་འདི་མ་གཟིར་ན། །དབྱིངས་དང་རིག་པ་མི་མཐོང་བས། །གནད་གཟིར་
གཏད་པའི་འབེན་ཉིད་བཅའ། །ཞེས་གསུངས་པ། བཞི་པ་ནི། གཟིར་བ་ལ་བཞུགས་སྟངས་རྣམ་པ་གསུམ་གྱི་གལ་ཆེ་བ་ནི། ཐལ་འགྱུར་ལས། ཆོས་སྐུའི་བཞུགས་སྟངས་སེངྒེ་ཡིས། །འཁྲུལ་
པའི་འཇིགས་པ་ཀུན་བྲལ་ནས། །རྡོ་རྗེའི་མིག་གིས་མཐོང་བར་འགྱུར། །ལོངས་སྤྱོད་རྫོགས་སྐུའི་བཞུགས་སྟངས་ནི། །གླང་ཆེན་ཉལ་བ་ལ་བརྟེན་ནས། །ཆོས་ཉིད་རྣམས་ལ་ལོངས་
སྤྱོད་དེ། །པདྨའི་སྤྱན་གྱིས་མཐོང་བར་འགྱུར། །སྤྲུལ་པའི་སྐུ་ཡི་བཞུགས་སྟངས་ནི། །དྲང་སྲོང་ཙོག་པུ་ལ་བརྟེན་ནས། །ཆོས་ཉིད་སྣང་བ་རང་སྤྲུལ་ཏེ། །ཆོས་ཀྱི་མིག་གིས་མཐོང་

༄༅། །བར་འགྱུར། །ཞེས་དང་། ལྔ་པ་ལ་ཟླ་བ་ནི། ཐལ་འགྱུར་ལས། ངག་ནི་ཚིག་ཉུང་ངུ་ནས་བསླབ་པ་དང་ལུས་ཀྱི་བརྡ་ཙམ་ལ་གནས་པ། །ལ་ཟླ་བ་ནི་བརྡལ་ཙམ་ཡང་སྤངས་པ་བསྟན་པར་བྱ།
དྲུག་པ་ཡིད་ལ་ཟླ་བ་ནི། །ཀློང་གསལ་ལས། ཕྱི་ཡི་མཁའ་ལ་གཏད་པ་ཡིས། །ནང་གི་སྒྲོན་མ་དངོས་སུ་སྣང་། །ཞེས་དང་། འདས་རྗེས་ལས། སེམས་ནི་སྤྲིན་མེད་མཁའ་ལ་གཏད།
སྐུ་གསུམ་རིག་པ་སྟོང་པར་འཆར། །ཞེས་དང་། བདུན་པ་གནད་བཞི་ལ་བརྟེན་ནས་མངོན་སུམ་རང་ཐོག་ཏུ་དབབ་པ་ནི། ཐལ་འགྱུར་ལས། སེམས་གནད་གཟི་དང་ལྟ་སྟངས་བཅུན། །ཡུལ་
གནད་ནམ་མཁའ་རྐྱེན་བྲལ་ལ། །སྒོ་གནད་བཟློག་ཕབ་ཟུར་གྱིས་བལྟ། །རླུང་གནད་ཤིན་ཏུ་དལ་ལ་བསླབ། །དེ་ལྟར་གནད་བཞི་གཟིར་བ་ཡིས། །མངོན་སུམ་རིག་པ་སྟོང་པར་འཆར།
ཞེས་པས། དེ་ལྟར་སྒོའི་གནད་གལ་ཆེ་སྟེ། དཔེར་ན་ལྷ་ཁང་ལ་སྒོ་མེད་ན་ནང་གི་རྟེན་མི་མཐོང་སྟེ་ཕྱིའི་ཡིད་དཔྱོད་དུ་ལུས་པ་ལྟར། ནང་ལུས་ཀྱི་ཙིཏྟ་རིན་པོ་ཆེའི་ནང་ན་དྭངས་མ་དགུ་འདུས་ཀྱི་

རིག་པ་ཡེ་ཤེས་དྲི་བྲལ་དུ་གནས་ཀྱང་། ཡིད་ཁྱོད་ཆོས་སྤྱིའི་གནས་ཚུལ་དང་མཚུངས་ཤིང་། སྒོའི་གནད་ཤེས་ན་ནི་ལམ་ལ་མངོན་སུམ་དུ་མཐོང་སྟེ། ཐལ་འགྱུར་ལས། ཡེ་ཤེས་འཆར་བའི་སྒོ་
ཉིད་ནི། །ལུས་བཅུད་དྭངས་མ་ཀུན་འདུས་པ། །ཙཀ་ཥུ་ཞེས་པའི་སྒོ་ནས་ཐོན། །ཞེས་པས། མིག་འོད་རྩྭ་བ་མེན་གྱི་རྭ་ལྟ་བུ་སྙིང་དང་འབྲེལ་བས། རྩྭའི་ནང་དུ་ཡེ་ཤེས་ཀྱི་མདངས་
གསལ་ཏེ། །དཔེར་ན་བུམ་པའི་ནང་གི་མར་མེ་མཁའ་ལ་གསལ་བ་དང་མཚུངས་པ་ཉིད་དེ། སྒྱུ་འཕྲུལ་དྲ་བ་ལས། ཡེ་ཤེས་མིག་གཅིག་འོད་རབ་གསལ། །ཞེས་དང་། བརྒྱད་པ་ཡུལ་སྐུ
ུདུས་ཀྱི་གནད་ནི། རྒྱུད་ལས། དབྱར་མ་སྟོན་དང་དགུན་ཆུང་དཔྱིད་ཀྱི་དུས། །ཟེར་གཉིས་དུས་སུ་མཆོག་ཏུ་བཤད་པ་ཡིན། །ཞེས་པས། ཕྱི་རོལ་གྱི་ཡུལ་ན་བུན་དང་སེར་བུ་འཚུབ་པ་མེད་
པ་ནམ་མཁའ་ཤིན་ཏུ་དྭངས་པའི་དུས་སུ་འཆར་བ་ཡིན་ཏེ། མེ་ལོང་དུ་བྱད་འཆར་བ་ལྟར་ཡུལ་རྐྱེན་དང་བྲལ་བ་ལ་ནང་དབྱིངས་ཀྱི་སྒྲོན་མ་མངོན་སུམ་དུ་འཆར་བའོ། །དགུ་པ་ནི། རླུང་གི་

༄༅། །གནད་ལ་བསླབ་པ་གལ་ཆེ་སྟེ། ཐལ་འགྱུར་ལས། རླུང་རིག་དལ་བས་ཡེ་ཤེས་གྲུབ། །ཅེས་དང་། འདས་རྗེས་ལས། རླུང་གནད་ཤིན་ཏུ་དལ་བ་བསླབ། །ཅེས་གསུངས་པས།
མན་ངག་གི་གནད་དང་ལྡན་པར་ཚུལ་བཞིན་དུ་བསླབ་པ་སོ། །བཅུ་པ་རིག་པའི་གནད་ནི། རླུང་རིག མཁའ་ལ་རིག་མདངས་རྡོ་རྗེ་ལུ་གུ་རྒྱུད་ལ་གཡོ་མེད་འཇོག་པ་ནི། ཀློང་གསལ་ལས།
རིག་གནད་ལུག་རྒྱུད་བཙོན་དུ་བཟུང་། །ཞེས་དང་། སྒྲོན་མ་འབར་བ་ལས། དབྱིངས་ཀྱི་རིག་པ་རང་ཡུལ་ཆེད། །རྡོ་རྗེ་ཉིད་ནི་ལུ་གུ་རྒྱུད། །དེ་ཉིད་ནང་དུ་གཞུག་པར་བྱ། །ཞེས་གསུངས་པས།
ཕྱིའི་དབྱིངས་ཡུལ་དང་བྲལ་བ་ལ། ནང་དབྱིངས་རྣམ་པར་དག་པའི་སྒྲོན་མ་ཁྱིམ་ལྟ་བུ་དེའི་ནང་དུ། རིག་པ་རྡོ་རྗེ་ལུ་གུ་རྒྱུད་ཤར་བ་ནི་དེར་གནས་པའི་ཤེས་ལྡན་གྱི་སྐྱེས་བུ་དང་མཚུངས་པའོ།
དེ་ལྟར་གནད་བཅས་གཞུང་གི་དངོས་གཞི་བསྟན་ནས། གསུམ་པ་རྗེས་ཀྱི་ཡོན་ཏན་འཆར་ཚུལ་ནི། ཇི་སྐད་དུ། ཆོས་ཉིད་མངོན་སུམ་མཐོང་བ་དང་། །ཉམས་སྣང་གོང་དུ་འཕེལ་བའི་རྟགས།

རིག་པ་ཚད་དུ་ཕེབས་པ་དང་།ཆོས་ཉིད་ཟབ་པའི་སྣང་བ་བཞི། །འཆར་ཚུལ་ལུང་དང་འབྲས་བུར་བཅས། །ལོག་ན་སྐྱོན་དུ་བསྟན་པའོ། །ཞེས་དང་། རྒྱུད་ལས། ལུས་ཀྱི་གཟིགས་སྟངས་
བཅུན་པ་ལས། །མིག་གི་སྒོ་ལས་སྒྲོན་མ་ནི། །ནམ་མཁའི་དབྱིངས་སུ་སྣང་འགྱུར་ཏེ། །འཇའ་འམ་རྨ་བྱའི་མདོངས་ལྟར་གསལ། །ཐིག་ལེ་ཐིག་ཕྲན་ལུ་གུ་རྒྱུད། །འགུལ་ཞིང་འཕྲུག་ལ་
ཡལ་ཡོལ་ལོ། །ཀུན་ཏུ་རྒྱུ་ཞིང་ལྡིང་བའི་ཚུལ། །སྟོང་ཞིང་གསལ་ལ་བཀྲག་དང་ལྡན། །མུ་ཏིག་ཕྲེང་བ་ལྟ་བུ་འམ། །མེ་ཏོག་ཆུན་ཕྱང་དཔྱངས་ལ་འདྲ། །ལྷང་ལྷང་ཚེར་ཚེར་ཀུན་
ཏུ་འཕྲོ། །དེ་ནི་མི་གནས་ཡེ་ཤེས་ཆེ། །རིག་པ་རྡོ་རྗེའི་སྐུ་ཞེས་བྱ། །མངོན་སུམ་སྣང་བའི་ཡེ་ཤེས་ནི། །དེ་ཉིད་ཡིན་ནོ་མ་ཡེངས་ཤིག །འདི་འཛིན་མེད་དོ་ལྟར་ཤེས་ན། །སྐྱེ་ཤི་མེད་
པའི་འོད་ལུས་འགྲུབ། །འགག་མེད་རང་གྲོལ་ཆོས་སྐུ་ཟིན། །འཁོར་འདས་ཆོས་ཤེས་ས་ལམ་རྫོགས། །ཐམས་ཅད་མངོན་སུམ་འདིར་སྣང་བས། །ཆོས་ཉིད་མངོན་སུམ་ཞེས་བྱའོ། །

༄༅། །ཞེས་དང་། གོང་གི་མངོན་སུམ་ལ་གོམས་པས་ཉམས་སྣང་གོང་དུ་འཕེལ་བ་ནི། རང་གི་སྨིན་ཕྲག་ཐིག་ལེ་ནི། །སྟོང་པའི་སྒྲོན་མ་ཞེས་བྱ་བ། །འཇའ་འམ་རྨ་བྱའི་མདོངས་།
འདྲ་འཆར། །དེ་ནས་ནམ་མཁར་ཐལ་གྱུར་ཏེ། །སྲན་མ་ཙམ་དུ་འོད་ཟེར་འབར། །དེ་དང་དེ་ལས་འོད་ཀྱི་ཚོམས། །དུམ་དུམ་གྱེན་འགྲེངས་ཙིབས་ཤར་དང་། །མདུང་རྩེ་ཟ་འོག་གུར་
ཀླུ ཁྱིམ་ཚུལ། །སྟོང་སྒྲོན་འོད་སྒོར་མདུན་རྒྱབ་འཆར། །རིག་པ་ལུ་གུ་རྒྱུད་ཀྱི་སྐུ། །འདབ་ཆགས་འཕུར་བ་ཇི་བཞིན་དུ། །ཆད་ཆོད་ཡད་ཡུད་གྲུབ་པ་ཙམ། །ཉི་ཟླ་རིན་ཆེན་འདྲ་མིག་དང་། །
མཁའ་སྟབས་པདྨ་ཉ་མིག་རིས། །མེ་ལྕེ་དང་ནི་ཕུབ་འདྲའི་འོད། །རིག་པ་རི་དྭགས་རྒྱུག་པ་ལྟར། །ལུ་གུ་རྒྱུད་ནི་བྲེང་ཙམ་དུ། །ཐིག་ལེ་མཁར་ཕོར་བསེར་ཕུབ་ཙམ། །ཡང་ནི་རིག་སྐུ་ལུ་
གུ་རྒྱུད། །བུང་བ་བཅུད་ལྡིང་ཇི་ལྟར་བར། །སྟོང་གསུམ་གང་བའི་འོད་ལ་ཆགས། །དེ་ལས་དབྱིངས་རིག་མི་འབྲལ་བར། །ཞི་དང་ཁྲོ་བོ་མ་ངེས་པའི། །ཕྱེད་སྐུ་སྐུ་རྐྱང་ཡབ་ཡུམ་ཚུལ། །

ཚོམ་བུ་ལྔ་གསུམ་གྲངས་མེད་པར། །འགུལ་འཕྲིག་མི་བྱེད་གང་གཏད་སྡོད། །གར་བལྟས་འོད་ཀྱི་སྐུ་རུ་གསལ། །འདི་མཐོང་བར་དོ་མེད་པར་ནི། །ཕུང་པོ་ལྷག་མེད་སངས་རྒྱའོ།
གོང་གི་ཆོས་ཉིད་མངོན་གསུམ་དུ། །མཐོང་བས་སྣང་བར་འཆར་བས་ན། །ཉམས་སྣང་གོང་འཕེལ་ཞེས་བྱའོ། །དེ་ནས་ཐིག་ལེ་རེ་རེའི་ནང་། །རིགས་ལྔའི་སྐུ་དང་ཞིང་ཁམས་ཀུན།
བགྲང་ཞིག་ཞལ་བར་མི་ལངས་འཆར། །རང་རིག་ཚད་ལ་ཕེབས་པ་སྟེ། །ཆོས་སྐུའི་སྣང་བ་རང་ཆས་ཤིང་། །ལོངས་སྤྱོད་རྫོགས་སྐུའི་མཚན་དཔེ་རྫོགས། །ཁ་དོག་མ་ངེས་སྣ་ཚོགས་པའི། །
སྤྲུལ་པ་སྐུ་ཡི་སྣང་བརྙན་སྟོན། །སྐུ་གསུམ་ཞིང་ཁམས་རྩལ་རྫོགས་ཤིང་། །གདོས་བཅས་ཕུང་པོ་འོད་ལུས་བརྙེས། །རྟེན་དང་བརྟེན་པ་མངོན་གྱུར་པའི། །རིག་པ་ཚད་ཕེབས་ཞེས་བྱའོ།
དེ་ནས་གོང་གི་འོད་སྣང་བའི། །སྐུ་དང་ཞིང་ཁམས་རྟག་ཚད་ཀུན། །འཕེལ་རྒྱུ་མེད་པར་ཀུན་ནས་ཟད། །ཉམས་སྣང་འཆར་བའི་སྒོ་འཁྲུགས་ཟད། །ལུས་དང་དབང་པོའི་སྒོར་མེར་སྣང་།

༄༅། །ལས་ཟད་འཁྲུག་པའི་ཡུལ་ཀྱང་ཟད། །རྟོག་ཚོགས་གཉིས་འཛིན་དྲི་མ་ཟད། །བརྗོད་བྱ་རྗོད་བྱེད་ཚིག་མཐའ་ཟད། །ཐོག་མའི་གཞི་རུ་རང་ལོག་པས། །ཆོས་ཉིད་ཟད་པ་།
ཞེས་བྱ་སྟེ། །འབྲས་སུ་མཐར་ཕྱིན་སངས་རྒྱའོ། །དེ་ལྟར་ལམ་གྱི་དངོས་གཞི་མཐར་ཕྱིན་ནས་སྤྱི་དོན་བཞི་པ་མཐའ་རྟེན་གྱི་གདམས་པ་ལ་བཞི་སྟེ། ཇི་སྐད་དུ། མི་འགུལ་གསུམ་ལ་གཞི་
བཅའ་ཞིང་། །སྡོད་པ་གསུམ་གྱིས་ཚད་བཟུང་ཞིང་། །ཐོབ་པ་གསུམ་གྱིས་གཟེར་བཏབ་སྟེ། །གདེངས་བཞི་མངོན་དུ་གྱུར་པ་ལས། །འབྲས་བུ་བྱུང་ཚུལ་བཏན་པའོ། །ཞེས་པས། དེ་
ཡང་ཀློང་གསལ་ལས། མཐའ་རྟེན་མན་ངག་རྣམ་བཞི་ཡིས། །གོང་མའི་རྒྱབ་ཏུ་མེད་ཐབས་མེད། །ཅེས་པ་རྣམས་ལས་དང་པོ་ནི། རྒྱུད་ལས། དེ་ལ་མཐའ་རྟེན་ཡིད་ཆེས་བྱ། །མི་འགུལ་གསུམ་
ལ་གཞི་བྱས་པས། །རླུང་སེམས་གནད་ལ་ཕེབས་པའོ། །ཞེས་པས། རྒྱུན་དུ་འདུག་སྟངས་གསུམ་ལས་མི་འདའ་བས། །ལུས་མ་སྐྱོད་པས་རྩ་མི་འགུལ། །རྩ་མ་འགུལ་བས་

མིག་མི་འགུལ། །མིག་མ་འགུལ་བས་རླུང་མི་གཡོ། །རླུང་མ་གཡོས་པས་སེམས་མི་འགུལ། །འགྱུ་བྱེད་ཀྱི་རིག་གནད་རྩ་ལ་རྩ་གནད་སྒོ། །སྒོ་ཡི་གནད་ནི་སྒྲོན་མའོ། །རྣམ་རྟོག་རྒྱུན་ཆད་དེ། །རིག་པ་
ངང་གནས་ཀྱི་ཤེས་པ་བཅོས་སླད་དང་བྲལ་བའོ། །གཉིས་པ་ཐལ་འགྱུར་ལས། སྡོད་པ་གསུམ་གྱི་ཚད་བཟུང་བས། །རྨི་ལམ་ལོག་དང་ལུས་ངག་ཡིད། །རྟག་དང་ཚད་ངེས་བཟུང་བའོ། ། 
ཞེས་པས། ཕྱི་སྣང་བ་སྐྱོད་པའི་རླུང་ཟད་པས། །དབྱིངས་རིག་འགྲོ་འོང་མེད་པར་སྡོད། །ནང་ཕུང་པོ་སྐྱོད་བྱེད་ཀྱི་རླུང་ཟད་པས་ལུས་མི་འགུལ་བར་སྡོད། གསང་བ་འགྱུ་བྱེད་ཀྱི་རླུང་
ཟད་བས། །སེམས་ཉིད་མ་རྟོག་པ་འགྱུ་མི་སྲིད་དོ། །སྐབས་འདིར་ཚད་རྨི་ལམ་གྱིས་བཟུང་བ་ནི་གཞུང་དུ་གསལ་ལོ། །གསུམ་པ་ཐོབ་པ་གསུམ་གྱིས་གཟེར་གདབས་པ་ནི། ཐལ་འགྱུར་ལས། །
ཐོབ་པ་གསུམ་གྱིས་གཟེར་བཏབ་པས། །ཟག་བཅས་ཕུང་པོ་མི་སྣང་ངོ་། །ཞེས་པའི་འཕྲོས་དོན་ཅུང་ཟད་རྒྱས་པར་ཕྱེ་བ་ནི་གཞུང་དུ་གསལ་ཞིང་། བཞི་པ་གདེང་བཞི་ནི། མུ་ཏིག་ཕྲེང་

༄༅། །བ་ལས། ཚད་ནི་གདེང་བཞིའི་རྣལ་འབྱོར་ཉིད། །ཅེས་པས། དེ་ལྟར་མཐའ་རྟེན་མན་ངག་དང་བཅས་པ་ཉམས་སུ་བླངས་པས། དབང་པོ་ཡང་རབ་ན་ལོ་གསུམ་ནས་གྲོལ་ཞིང་།
ཐ་མས་ཀྱང་ལོ་ལྔའམ་བདུན་དག་གིས་ངེས་པར་གྲོལ་བ་རྙེད་པར་འགྱུར་ཏེ། རྒྱུད་ལས། མཐའ་རྟེན་དག་གིས་མན་ངག་གིས། །གོང་མའི་ཡོན་ཏན་མཐའ་རུ་འབྱིན། །ཞེས་གསུངས་སོ། །དེ་
ལྟར་གོང་དུ་བསྟན་པ་ལྟར་ཉམས་སུ་བླངས་པའི་འབྲས་བུ་ཐོབ་ཚུལ་ནི། རང་ཤར་ལས་ས་ཞེས་བྱ་བ་ལོགས་སུ་ཡོད་པ་མ་ཡིན་ཏེ། བདེན་བ་མཐོང་བའི་གང་ཟག་གིས། །དང་པོའི་ས་ནས་བཅུ་
དྲུག་བར། །རིམ་པས་ཉམས་སུ་བླངས་པས་འབྱུང་། །གཞན་ཡང་གོ་བསྟུན་གནས་སྐབས་ཀྱི། །ཡོན་ཏན་འབྲས་བུ་མཐོང་ཚུལ་ལོ། །ཞེས་པས། ཐུན་མོང་དུ་སངས་རྒྱས་པ་ནི། ཕུང་
པོ་ལྷག་མ་དང་བཅས་ནས་སངས་རྒྱས་ཤིང་། ཐུན་མོང་མ་ཡིན་པ་ནི། ཆོས་ཉིད་ཟད་པའི་སྣང་བ་མཐོང་བའི་རྟགས་རྫོགས་པ་དེ་དུས་ལས་འདས་ན། ཕུང་པོ་ལྷག་མེད་དུ་སངས་རྒྱའོ། །ཞེས་ཏེ།

སྙིང་གི་མེ་ལོང་ལས། མངོན་པར་རྫོགས་པར་སངས་རྒྱས་པ་ནི་འོད་དང་སྒྲ་དང་སྐུ་དང་གདུང་དང་ས་གཡོ་བ་ལ་སོགས་པ་འབྱུང་ངོ་ཞེས་དང་། ཡང་དག་པར་སངས་རྒྱས་པ་ནི། ཕུང་པོ་ལྷག་
མ་མེད་པར་སངས་རྒྱས་པའོ། །ཞེས་གསུངས་པའི་དོན་ནི། ཉོན་མོངས་པ་ཕྲ་རག་གི་ཚོགས་དང་། འབྱུང་བ་ལུས་ཀྱི་གདོས་བཅས་ལས་རླུང་ཟག་བཅས་ཀྱི་བསྐྱེད་པ་ཐམས་ཅད་རང་སར་
སངས་ནས། རྡུལ་ཕྲ་རབ་ཀྱི་ཆོས་ཉིད་ལས་འདས་པའི་སྟོང་གཟུགས་ཕྱག་རྒྱ་ཆེན་མོ་ངོ་བོ་ཉིད་ཀྱི་སྐུར་རྒྱས་པས་སྐུ་གསུམ་འདུ་འབྲལ་མེད་པར་རང་བཞིན་མཁྱེན་པའི་ཡེ་ཤེས་སུ་སངས་རྒྱས་
པ་སྟེ། ཀློང་གསལ་ལས། ངོ་བོ་སྟོང་གསལ་ཡེ་ཤེས་སྐུ། །རང་བཞིན་ཐུགས་རྗེ་ཕྱོགས་རིས་མེད། །དབྱེར་མེད་ཆེན་པོར་སངས་རྒྱས་སོ། །ཞེས་གསུངས་པས། སྐུ་གསུམ་རེ་རེ་
ལ་ཡང་སྐུ་གསུང་ཐུགས་ཡོན་ཏན་མཛད་པ་འཕྲིན་ལས་དང་བཅས་པ་ལྷུན་གྲུབ་ཀྱི་ཚུལ་དུ་བཞུགས་པ་ཡིན་ཏེ། ཐལ་འགྱུར་ལས། ཆོས་ཀྱི་སྐུ་ཡི་སྐུ་གསུང་ཐུགས། །ཡོན་ཏན་དང་ནི་འཕྲིན་

༄༅། །ལས་སོ། །སྐུ་ནི་སྟོང་དང་གསལ་བ་ཡི། །མཚན་མ་མེད་པའི་རང་བཞིན་ནོ། །གསུང་ནི་སྒྲ་ཚིག་མིང་དང་བྲལ། །བརྗོད་ཅིང་གླེང་གཞི་ཉིད་དང་བྲལ། །ཐུགས་ནི་
གསལ་དང་འཁྲུལ་མེད་པས། །ཁྲོ་ཞིང་བརྗོད་པ་རྣམས་ལས་འདས། །ཡོན་ཏན་ཕྱིར་འོང་ཟློག་པ་མེད། །དབྱིངས་དང་ཡེ་ཤེས་ཟབ་པ་དང་། །རང་བཞིན་བཅས་པ་མེད་པའོ། །ཕྲིན་
ལས་མ་བྱུང་བྱས་པ་མེད། །ཤུགས་འབྱུང་བ་དང་འགག་པ་མེད། །མ་བྱས་བྱས་པ་མེད་པའོ། །ལོངས་སྤྱོད་སྐུ་ལ་སྐུ་གསུང་ཐུགས། །ཡོན་ཏན་དང་ནི་འཕྲིན་ལས་སོ། །སྐུ་ནི་སྣང་ལ
རང་བཞིན་མེད། །གསལ་དང་གསལ་བྱེད་རིག་པས་ཁྱབ། །གསུང་ནི་རང་འབྱུང་རང་སྣང་དང་། །སྤྲོ་བསྡུ་སྣང་བའི་འཁོར་ལོའོ། །ཐུགས་ནི་རྒྱུན་ཆད་མེད་པར་གསལ། །མཁྱེན་
པའི་རྩལ་དང་དགོངས་པའོ། །ཡོན་ཏན་མཚན་དཔེ་རྫོགས་པ་ལས། །དགོངས་གསལ་མངོན་ཤེས་རྫོགས་པའོ། །འཕྲིན་ལས་ཆོས་ཀྱི་འཁོར་ལོ་ལས། །ཕྱི་ནང་གསང་བ་རྣམས་སྤྲོས་ཏེ། །

སོ་སོའི་རིགས་ཀྱི་སངས་རྒྱས་དང། །བྱང་ཆུབ་སེམས་དཔའ་རྣམས་ལ་ཡང་། །རང་བྱུང་ལྗགས་ལས་རྣམ་སྤྲོས་ཏེ། །འཁོར་ལོ་རང་གི་ངོ་བོས་སྟོན། །སྤྲུལ་པའི་སྐུ་ལའང་སྐུ་གསུང་ཐུགས། །
ཡོན་ཏན་འཕྲིན་ལས་རྣམ་པ་ལྔ། །སྐུ་ནི་མཚན་དང་དཔེ་བྱད་ལ། །འདུལ་བྱ་གང་འདུལ་ལུས་སྤྲུལ་པ། །གསུང་གི་སྡེབས་སྦྱོར་ལེགས་པ་ལ། །ཚངས་པའི་དབྱངས་ཀྱི་ཡན་ལག་དྲུག །
ཐུགས་ནི་ཤེས་བྱ་ཡེ་ཤེས་གཉིས། །རང་གཞན་དེར་གཉིས་རྫོགས་པར་གནས། །ཡོན་ཏན་མཁྱེན་པ་རྫོགས་པ་དང་། །འཕྲིན་ལས་ཕྱི་ནང་གསང་བ་ཡི། །མཛད་པ་མ་ལུས་རྫོགས་
པ་ཡིས། །ཕུན་སུམ་ཚོགས་པ་ལྔར་གནས་སོ། །ཞེས་གསུངས་པས། མཐར་ཐུག་འབྲས་བུའི་གྲོལ་ཚུལ་བསྟན་ནས། སྔོན་འགྲོ་དངོས་གཞི་རྗེས་དང་མཐར་གྱི་ཚུལ་རྣམས་ཉམས་སུ་
བླངས་པས། བདག་ཉིད་སྣང་སྲིད་གཞི་བཞེངས་སུ་གྲོལ་བའི་སྐྱེས་བུ་དེས་གཞན་རྒྱུད་སྨིན་ཅིང་གྲོལ་བར་བྱེད་པ་ཡང་བཀའ་རྒྱ། སྨོན་ལམ་གྱི་ལུང་བསྟན་ལས་ཀྱང་མ་འོངས་ལས་ཅན་གཅིག་

༄༅། །དང་འཕྲད་པར་ཤོག། །ཅེས་དང་། ཀློང་གསལ་ལས། ཡིད་བཞིན་ནོར་བུའི་གསང་རྒྱུད་འདི། །མ་འོངས་ལས་ཅན་རྣམས་དང་འཕྲད། །ཅེས་པ་ལྟར་སྔོན་གྱི་སྨོན་ལམ་གྱི་
སྟོབས་ཤུགས་ཀྱིས་ཀུན་ནས་དྲངས་པའི་སྔ་ཚོགས་ཀྱི་རྟེན་འབྲེལ་ལེགས་པར་འགྲིག་པར་གྱུར་ན། །ཐེག་དམན་ཉན་རང་གི་བློ་དང་སྐྱོ་ངལ་གྱི་དྲི་མ་མཐའ་དག་རིང་དུ་དོར་ཏེ་སེམས་ཅན་གྱི་དོན་ཁོ་
ན་ལ་འབད་པར་བྱའོ། །དེ་ལྟར་ཟབ་དོན་སྙིང་པོའི་བཅུད་བསྡུས་པ། །སྔོན་མེད་ལེགས་བཤད་གབ་པ་མངོན་བྱུང་གནད། །ཟབ་ལམ་གནད་བསྡུས་གྲོལ་བའི་ཐིག་ལེ་འདི། །སྤྱི་ཆིངས་མེད་ན་
རྟོག་པར་དཀའ་བའི་མཐུས། །བཀའ་གཏེར་གོང་མའི་མན་ངག་གནད་ཟབ་ཀྱི། །ལུང་གི་ཕྲེང་བ་ཇི་ལྟར་བཀོད་ལེགས་པོས། །ལམ་གྱི་སྔོན་འགྲོ་ནས་བརྩམས་དངོས་གཞིའི་བར། །
རྒྱལ་བའི་དགོངས་དོན་ཇི་བཞིན་ཕྱེ་བ་འདི། །རང་འཇིག་རྟེན་ཆོས་བརྒྱད་ཀྱི་འདོད་འཁྲུལ་པའི་དྲི་མ་ཀུན་བྲལ་ཞིང་། །གཞན་ཕན་རྣམ་དཀར་དྲི་མེད་ཕན་བདེའི་སློབ། །ལེགས་པར་བཤད་ལ་

དཔའ་བོ་མཁའ་འགྲོ་སོགས། །ཆོས་བདག་བཀའ་སྲུང་རྣམས་ལ་བཟོད་པར་གསོལ། །ཞེས་པ་འདི་ཡང་། གྲོལ་ཐིག་དགོངས་པ་རང་གྲོལ་གྱི་ཁྲིད་གཞུང་འདི་ཉིད་ཤིན་ཏུ་བརླིང་ཞིང་རྟོགས་
པར་དཀའ་བ་དུ་མ་ཞིག་སྣང་བས། །འོད་གསལ་གྱི་རྒྱུད་བཅུ་བདུན་དང་། །བཏགས་གྲོལ་ཀློང་གསལ་སོགས་ཀྱིས་ཟུར་བརྒྱན་ནས་བསྡུས་ངོར་ལུང་གི་ཕྲེང་བ་འདི་ཉིད། སྤྲུལ་པའི་སྐྱེས་མཆོག་
རིམ་པར་བྱོན་པ་དུ་མས་བྱིན་གྱིས་བརླབས་པའི་གནས་ས་ཆེན་པོ་དཔལ་བཀྲ་ཤིས་སྟག་མགོར་བྲིས་པ་རྫོགས་སོ།། །།མངྒ་ལཾ།
