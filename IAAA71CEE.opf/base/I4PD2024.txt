༄༅། །འཕྲེང་པོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ་བཞུགས་སོ།།
༼ཁ༽

༄༅། ། ༈ མདོ་སྔགས་སྤྱིའི་དགོངས་འགྲེལ་གྱི་སྐོར་ལུང་རྟོགས་རིན་པོ་ཆེའི་མཛོད། །
མངོན་པར་རྟོགས་པ་རྒྱན་གྱི་འགྲེལ་བཤད་འཐད་པའི་འོད་འབར་ཞེས་བྱ་བ་བཞུགས། ་1-958

འཕྲེང་བོ་གཏེར་ཆེན་ཤེས་རབ་འོད་ཟེར་གྱི་བཀའ་འབུམ།

༄༅།   །མདོ་སྔགས་སྤྱིའི་དགོངས་འགྲེལ་གྱི་སྐོར་ལུང་རྟོགས་རིན་པོ་ཆེའི་མཛོད། །
པོད་གཉིས་པ།

༄༅། །མངོན་པར་རྟོགས་བ་རྒྱན་གྱི་འགྲེལ་བཤད་འཐད་པའི་འོད་འབར་ཞེས་བྱ་བ་བཞུགས་སོ།།

༄༅། །འཇམ་པའི་དབྱངས་ལ་ཕྱག་འཚལ་ལོ། །ཀུན་མཁྱེན་གསུམ་གྱིས་ཉན་ཐོས་རྒྱལ་སྲས་དང་། །ཐུབ་མཆོག་རྣམས་ཀྱི་བཞེད་དོན་ཉེ་བར་ཞི། །འཇིག་རྟེན་དོན་དང་མ་ལུས་ཆོས་གསུང་པ། །སྒྲུབ་
མཛད་རྒྱལ་བའི་ཡུམ་ལ་ཕྱག་འཚལ་ལོ། །ཉེས་པ་བག་ཆགས་བཅས་པ་གཏན་ནས་སྤངས། །ཟག་མེད་ཡེ་ཤེས་ཆོས་རྣམས་མ་ལུས་རྫོགས། །མཚན་དཔེས་ལེགས་སྨྲས་སྤྲུལ་པ་སྣ་ཚོགས་ཀྱིས། །གཞན་དོན་
སྒྲུབ་མཛད་སངས་རྒྱས་རྣམས་ལ་འདུད། །རྒྱས་འབྲིང་གསུམ་དོན་རིན་ཆེན་ཕུང་པོ་ལས། །སྡེབ་ལེགས་ཚིག་གི་གསེར་སྐུད་ལ་བརྒྱུས་ཏེ། །དངོས་བོ་བརྒྱད་ཀྱི་རིན་ཆེན་ཕྲེང་བར་བཀོད། །རྒྱལ་སྲས་མ་ཕམ་
པ་ལ་ཕྱག་འཚལ་ལོ། །གཞོན་ནུ་ཁ་བ་དངུལ་དང་གངས་རིའི་མདོག །འཛུམ་ཞལ་སྒེག་ལྡན་མཆོག་སྦྱིན་ཨུཏྤལ་འཛིན། །རྡོ་རྗེའི་སྐྱིལ་ཀྲུང་རིན་ཆེན་རྒྱན་གྱིས་སྤུད། །ཡོན་ཏན་ཀུན་རྫོགས་འཇམ་དབྱངས་

༄༅། །མགོན་ལ་འདུད། །ཤེས་བྱའི་མཁའ་ལོག་རྟོག་པའི་དཀྱིལ་འཁོར་རྒྱས། །ལེགས་བཤད་འོད་ཀྱིས་ལོག་རྟོགས་མཚོ་སྐེམས་ཤིང་། །གདུལ་བྱའི་བློ་གྲོས་པད་ཚལ་ཁ་འབྱེད་པ། །མི་ཤེས་མུན་སེལ་བླ་མ་
རྣམས་ལ་འདུད། །བྱམས་པས་མདོ་དོན་གསལ་བར་ཕྱེ་མོད་ཀྱིས། །འགྲེལ་ཊིག་མཁན་གྱིས་དེ་གཞུང་མ་གཏོགས་པས། །མཁས་པའི་གསུང་དང་འཇམ་དབྱངས་བྱིན་བརླབས་ཀྱིས། །ལུང་རིགས་དོན་དང་མི་
འགལ་བདག་གིས་དབྱེ། །འགྲེལ་པ་འདི་ལ་གཉིས་ཏེ། མཚན་གྱི་དོན་དང་། གཞུང་གི་དོན་ནོ། །དང་པོ་ལ་གསུམ་སྟེ། དངོས་དང་། ལུས་ཀྱི་ཚད་དང་། ཕྱོགས་གང་དུ་གཏོགས་པ་བསམ་པའོ། །དང་པོ་ལ་
གསུམ་ལས་བཤད་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཙོ་གཞུང་ངོ།། མན་ངག་ནི་ཚེགས་ཆུང་དུས་དགོས་པ་རྒྱ་ཆེན་པོ་སྒྲུབ་པའམ་ཁུང་སྦས་པའི་དོན་གསལ་བར་བྱེད་པས་ནའོ། །བསྟན་བཅོས་ནི་

བསླབ་པ་གསུམ་མམ་ཤེས་རབ་ཁྱད་འཕགས་བསྐྱེད་པས་སམ། ཉོན་མོངས་དགྲ་རྣམས་མ་ལུས་འཆོས་པ་དང་། །ངན་འགྲོ་སྲིད་ལས་སྐྱོབ་པ་གང་ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །གཉིས་།
པོ་འདི་དག་གཞན་གྱི་ལུགས་ལ་མེད། །ཅེས་པ་ལྟར་རོ། །མངོན་པར་རྟོགས་པ་ནི་མངོན་སུམ་དང་མངོན་སུམ་དུ་ཕྱོགས་པས་སོ། །རྒྱན་ནི་རྒྱས་འབྲིང་བསྡུས་གསུམ་དང་མངོན་རྟོགས་བརྒྱད་སྟོན་པས་རང་
བཞིན་གྱི་ཡོན་ཏན་དང་ལྡན་ལ་དེ་ལ་རྒྱན་གྱིས་ཕྱེ་བས་མཁས་པ་དགའ་བ་སྐྱེད་པས་ན་སྟེ། གཟུགས་རྒྱན་རང་བཞིན་ཡོན་ཏན་ལྡན་པ་མེ་ལོང་ནང་སོང་ན། མཐོང་བའི་དབང་གིས་མི་རྣམས་རབ་ཏུ་དགའ་བའི་
མཆོག་སྐྱེད་པ། དེ་བཞིན་ལེགས་གསུངས་རྟག་ཏུ་རང་བཞིན་ཡོན་ཏན་དང་ལྡན་པའི། ཆོས་ཀྱང་དོན་རྣམས་ཕྱེ་བའི་མཁས་རྣམས་འདི་ན་དགའ་མཆོག་སྐྱེད་ཅེས་པ་ལྟར་རོ། །འགྲེལ་པ་ནི་དོན་ཙམ་འགྲེལ་པས་
ནའོ། །གཉིས་པ་འདོགས་པའི་རྒྱུ་མཚན་ནི་བརྗོད་བྱ་དང་བྱེད་ལས་ལ་བཏགས་སོ། །གསུམ་པ་དགོས་པ་ལ་བཞི་ལས་མིང་བཏགས་པ་ཙམ་གྱི་དགོས་པ་ནི་དོན་དེ་གོ་ནས་འཇུག་ལྡོག་བདེ་བླག་ཏུ་རྟོགས་པའོ། །

༄༅། །བརྗོད་བྱ་དང་བྱེད་ལས་ལ་བཏགས་པའི་དགོས་པ་ནི་དབང་པོ་རྣོན་པོ་མཚན་མཐོང་ཙམ་ལ་རྟོགས་པའོ། །ཀླད་དུ་བཏགས་པའི་དགོས་པ་ནི་རྙེད་སླ་བའོ། །ལན་གཉིས་སྨོས་པའི་དགོས་པ་ནི་
ཁུངས་བཙུན་པ་དང་། སྐད་ལ་བག་ཆགས་འཇོག་པ་དང་། ལོ་པཎ་རྣམས་སྒྲ་ཐང་ལོག་ལ་མཁས་པར་གོ་བ་དང་། བྱས་པ་ཤེས་ཤིང་དྲིན་དུ་གཟོ་བའོ། །གཉིས་པ་ནི་ཤོ་ལོ་ཀ་སུམ་བརྒྱའི་ཚད་དུ་གནས་པའི་བམ་
པོ་ལྔ་ལས་དང་པོ་འཆད་པའོ། །གསུམ་པ་ནི་སངས་རྒྱས་ཞེས་སོགས་ཏེ་མདོ་སྡེར་གཏོགས་སོ། །གཉིས་པ་ལ་གསུམ་སྟེ། རྩོམ་པ་ལ་འཇུག་པ་དང་། འཇུག་པར་བྱ་བ་བསྟན་བཅོས་ཀྱི་རང་བཞིན་དང་། དེ་མཐར་
ཕྱིན་པའི་བྱ་བའོ། །དང་པོ་ལ་བཞི་སྟེ། མཆོད་པར་བརྗོད་ཅིང་བཤད་པར་དམ་བཅའབ་དང་། མཁས་པ་བཞི་ལས་མཐའ་དག་རྙེད་པ་ངོ་མཚར་བ་དང་། ཟབ་མོ་རྙེད་པ་མཁས་པས་དབྱེ་བར་རིགས་པ་དང་། སྡེ་བསྐྱང་
ཞིང་འགྲེལ་པ་རྩོམ་པའི་རྒྱུའོ། །དང་པོ་ལ་དགོས་པའི་དོན་དང་། བསྡུས་པའི་དོན་དང་།ཚིག་གི་དོན་ནོ། །དང་པོ་ལ་གཉིས་ལས། མཆོད་བརྗོད་ཀྱི་དགོས་པ་ལ་གཉིས་ཏེ། མཆོད་བརྗོད་དང་པོར་བྱས་པའི་

དགོས་དོན་དང་། གཞུང་ཡི་གེར་བཀོད་པའི་དགོས་དོན་ནོ། །དང་པོ་ལ་གཉིས་ཏེ། རང་ཉིད་དམ་པའི་སྤྱོད་པ་དང་མཐུན་པར་སྟོན་པའི་དགོས་དོན་དང་། བཀྲ་ཤིས་ཏེ་བར་ཆད་ཞི་ནས་རྩོམ་པ་མཐར་ཕྱིན་
པའི་དགོས་དོན་ནོ། །དང་པོ་ནི་རིགས་དང་སྤྱོད་པས་ཕྱེ་བའི་དམ་པའི་སྤྱོད་པ་ནི་བྱ་བ་རྒྱ་ཆེན་གྱི་སྔར་རང་དད་པའི་ལྷ་ལ་མཆོད་བརྗོད་བྱེད་ལ་འདིས་ཀྱང་དེ་བྱས་པས་རང་དམ་པའི་སྤྱོད་པ་དང་མཐུན་པར་
སྟོན་པ་དང་། གཉིས་པ་ནི་མཆོད་བརྗོད་བྱས་ཏེ་བསོད་ནམས་བསགས་པས་དེ་མ་ཡིན་ལོག་པས་བར་ཆད་ལྡོག་པས་ཕྱི་ནང་གི་བར་ཆད་ཞི་ནས་རྩོམ་པ་མཐར་ཕྱིན་པ་གཉིས་ཀྱི་ཀླད་དུ་བྱས་པའི་དགོས་པ་
དང་། གཉིས་པ་ནི། དྲི་བ་ལ་སོགས་ཆོས་སྤྱོད་བྱས་པས་གཞན་རྒྱུད་ལ་བསོད་ནམས་འཐོབ་པ་ནི་ཡི་གེར་བཀོད་པའི་དགོས་པའོ། །གཉིས་པ་ནི་དམ་བཅའ་པའི་ཁུར་དོར་ན། སྐྱེ་བ་གཞན་དུ་དེ་གོམས་ཤིང་། །
སྡིག་དང་སྡུག་བསྔལ་འཕེལ་བར་འགྱུར། །གཞན་དང་འབྲས་བུའི་དུས་དང་ནི། །དམན་འགྱུར་དེ་ཡང་འགྲུབ་མི་འགྱུར། །ཞེས་པའི་ཉེས་པས་འཇིགས་ནས་ཁ་འོག་ཏུ་ལུས་ཆུད་པའི་ཚུལ་གྱིས་རྩོམ་པ་

༄༅། །མཐར་ཕྱིན་པར་འགྱུར་ཏེ་ཟས་སྦྱིན་པར་ཁས་བླངས་པ་ལྟ་བུའོ། །གཉིས་པ་ཕྱག་གི་ཡུལ་དགོད་པ་དང། ལས་སུ་སྒྲུབ་པས་མཆོད་བརྗོད་དང་། བཤད་བྱ་ཉེ་བར་དགོད་པ་དང་། འཆད་པར་ཁས་
བླངས་པས་བཤད་པར་དམ་བཅའ་བའི་བསྡུས་དོན་ནོ། །གསུམ་པ་མཆོད་བརྗོད་ཀྱི་ཚིག་དོན་ནི་ཤེས་རབ་ནི་ཆོས་རབ་ཏུ་རྣམ་པར་འབྱེད་པའོ། །ཕ་རོལ་ཏུ་ཕྱིན་པ་ནི་རབ་ཀྱི་མུ་མཐར་ཕྱིན་པའོ། །ལ་ནི་ཡུལ་ལོ། །
དབྱེ་བར་བྱ་བའི་ཕྱིར་ལུས་ངག་ཡིད་གསུམ་གུས་པས་ཕྱག་འཚལ་ཞེས་པའོ། །གཉིས་པ་བཤད་པར་དམ་བཅའ་བའི་ཚིག་དོན་ནི་རྣམ་པ་དེ་སྟེ་འགྲེལ་པ་བརྩམ་ཞེས་དྲངས་སོ། །གང་ཞེ་ན་ཤེར་ཕྱིན་དངོས་དང་
དེ་ཡི་རྒྱུ་ལམ་གྱི་རྗོད་བྱེད་དེའི་གསལ་བྱེད་ཀྱི་ཚིག་ལེའུར་བྱས་པ་ཉན་ཐོས་ཞེས་སོགས་སོ། །ཚུལ་ཇི་ལྟར་ཞེ་ན་རྒྱས་འབྲིང་བསྡུས་པ་ཀུན་གྱི་གསལ་བྱེད་ཀྱི་རྒྱན་དུ་གྱུར་པར་ནི་ཞེས་ཏེ་བྱེ་བྲག་ཁོ་ནའི་འགྲེལ་པར་
དོགས་པ་བསལ་བའི་ཕྱིར་རོ། །གཉིས་པ་ལ་གཉིས་ཏེ། མཁས་པ་བཞིས་འགྲེལ་པ་མཛད་པ་དང་། མཛད་པ་ལས་མཐའ་དག་རྙེད་པའོ། །དང་པོ་ལ་བཞི་ལས་ཐོགས་མེད་ཀྱིས་མཛད་པ་ནི་རྣམ་བཤད་མཛད་ཅེས་

དྲངས་སོ། །གང་གི་ཞེ་ན་འཕགས་པའི་གང་ཟག་གི་མངོན་རྟོགས་ཟབ་ཅིང་རྒྱ་ཆེན་སྟོན་པའི་བསྟན་བཅོས་ཆེན་པོ་རྒྱན་ནོ། །འོག་མ་ཀུན་ལའང་སྦྱར་རོ། །གང་གིས་ཞེ་ན་ཐོགས་མེད་ཀྱིས་སོ། །དེའི་ཡོན་ཏན་ནི་
མཐོང་ཡང་ཡངས་ཤིང་དེ་ཁོ་ན་མངོན་སུམ་དུ་རྟོགས་པས་འཕགས་པ་སྟེ་རང་དོན་ནོ། །གཞན་སྡུག་བསྔལ་དང་དེའི་རྒྱུ་ལ་སྐྱོབ་པ་དང་། སྐྱེ་གནས་གཅིག་ནས་གཅིག་ཏུ་འགྲོ་བའི་སེམས་ཅན་སྙིང་རྗེའི་ཆགས་པས་
ཀུན་ནས་བསླང་བའི་དོན་མི་གཏོང་པའི་དོན་ཆགས་པ་ནི་རིམ་པ་ལྟར་སྦྱོར་བ་དང་བསམ་པའོ། །ཆགས་པ་ནི་ཡུལ་མི་འདོར་བར་མཚུངས་པས་བཏགས་པ་བ་ཡིན་ནོ། །འབུམ་པ་ལྟར་ན་བདག་གཉིས་སུ་ཆ
ཆགས་པ་མེད་པས་ཆོས་མཆོག་མན་ཆད་དུ་གོམས་པར་མཛད་པ་ནི་རང་དོན་གྱི་རྒྱུའོ་ཞེས་འཆད་དོ། །དགག་སྒྲུབ་ཀྱི་ཚིག་ནི་ཨ་རིང་ཐུང་གིས་འབྱུང་ངོ་ཞེས་སོ། །གང་ལ་བརྟེན་ནས་ཞེ་ན་མི་ཕམ་ནི་རྒྱལ་
བའི་མགོན་ནི་ཐུགས་རྗེས་འགྲོ་དོན་མཛད་པའོ། །དེ་ལ་གསན་པའི་ནི་དགའ་ལྡན་དུའོ། །གཞུང་ནི་དེ་ཉིད་རྣམ་པར་ངེས་པ་སྟེ། འཕགས་པ་ཐོགས་མེད་ཅེས་བྱ་གྲགས་པ་གསལ་ལྡན་ཤེས་རབ་ལྡན་པའི་

༄༅། །མཆོག་གྱུར་པས། དེ་ཉིད་རྣམ་པར་ངེས་པའི་བཤད་པ་རབ་ཏུ་སྦྱར་མཛད་ཅེས་པའོ། །དབྱིག་གཉེན་གྱིས་མཛད་པ་ནི་རྣམ་པར་གྲོལ་ཞེས་དྲངས་སོ། །གང་ཟག་ནི་དབྱིག་གཉེན་གྱིས་སོ། །དེའི་ཡོན་
ཏན་ནི་འགྲོ་དོན་མངོན་མཐོ་ངེས་ལེགས་ནི་མན་ངག་དེ་སྒྲུབ་པར་བྱེད་པས་སོ། །ཚུལ་ནི་ཤེས་པ་ལས་ཐ་དད་དུ་སྣང་བའི་ཤེས་བྱ་ནང་གི་སེམས་ཡིན་པ་ལ་ངེས་པར་བརྟེན་ནས་དེའི་རྒྱུ་མཚན་ནི་རང་གི་སེམས་
ཙམ་གྱི་ལྟ་བ་ལ་མོས་ཤིང་ཞེན་པ་གཙོར་བྱེད་པས་སོ། །ཕྱི་རབ་ལ་ལོག་རྟོག་དགག་པའི་ཕྱིར་དེ་སྐད་བརྗོད་ཀྱང་ལེགས་བཤད་ཀྱི་ཆ་ལས་རྙེད་པ་མི་འགལ་ལོ་བཙུན་པའི་ལའང་སྦྱར་རོ། །གཞུང་ནི་གཞུང་ག
འགྲེལ་སྟེ། དེས་མཛད་པའི་མཐུས་དངོས་དང་དངོས་མེད་རྣམ་དབྱེའི་ཕྱོགས་ལ་མཁས་པ་ཤེས་རབ་མངོན་རློམ་གྱིས་མཐོ་བའི། སློབ་དཔོན་དབྱིག་གཉེན་གྱིས་ནི་གཞུང་གི་འགྲེལ་པར་དོན་བཤད་པ་ལས་
གནས་ཐོབ་འགྱུར་ཞེས་སོ། །འཕགས་པས་མཛད་པ་ནི་རྣམ་པར་ཕྱེ་ཞེས་སོ། །གང་ཟག་ནི་རྣམ་པར་གྲོལ་བ་ཞེས་བྱས་ཀྱང་ཞེས་པ་སྔ་མར་མ་ཟད་ཅེས་པའོ། །དེའི་ཡོན་ཏན་འཕགས་པའི་ཞེས་པ་སྟེ་སྔར་

སོང་ངོ། །ཚུལ་ནི་དབུ་མ་ནི་མཐའ་བྲལ་ལ་གནས་པ་ནི་རྟོགས་པའི་བློས་སོ། །ཤེས་བྱ་ནང་ཞེས་བྱ་བ་ལ་ཟུར་ཟའོ། །གཟུ་བོ་ཞེས་པ་ལྟར་ན་ཕྱོགས་སུ་མ་ལྷུང་པ་སྟེ་རང་གི་མོས་པ་ལ་ཟུར་ཟ་བའོ། །དབྱིག་གཉེན་
གྱི་ལེའུ་བརྒྱད་མ་དང་རྒྱན་གྱི་འགྲེལ་པ་བྱས་པས་ཁྱོད་ཀྱི་དོན་མེད་དོ་ཞེ་ན་རྒྱུ་མཚན་ནི་དེས་བྱས་པ་བྱས་པ་ཡིན་ཏེ་མ་བྱས་པ་བས་ཀྱང་ཐུ་བར་མཐོང་ནས་ཏེ་ཐེ་ཚོམ་མམ་མ་གཏོགས་ཙམ་ལས་མེད་པ་ལ་
དེས་ལོག་རྟོག་གྱི་རྐྱེན་བྱས་པས་སོ། །གཞུང་ནི་སྣང་བར་ཏེ་རྣལ་འབྱོར་གོམས་པས་དོན་གྱི་དེ་ཉིད་སྦུབས་ལས་འཇིག་རྟེན་འདས་པའི་ཤེས་ལྡན་པར། སྐྱེས་གྱུར་བློ་བཟང་འཕགས་པ་རྣམ་གྲོལ་སྡེ་ཡི་འགྲེལ་པ་ལ་
ནི་ཆེར་འབད་པ་ཞེས་སོ། །བཙུན་པས་མཛད་པའི་རྣམ་བཤད་བྱས་ཅེས་སོ། །གང་ཟག་ནི་རྣམ་གྲོལ་སྡེས་སོ། །དེའི་ཡོན་ཏན་ནི་དད་པའི་ས་ཚོགས་ལམ་ལ་གནས་པ་སྟེ་སྤྲུལ་སྐུའི་ཞལ་མཐོང་པ་ལ་སོགས་པ་
ཡོད་པས་སོ། །དེ་ལྟར་ཡང་དད་པས་རྗེས་སུ་འབྲང་པའི་ས་ཞེས་བྱ་བ་ངེས་པར་འབྱེད་པའི་ཆ་དང་མཐུན་པའི་གནས་སྐབས་ལས་སྔར་ཚོགས་ཀྱི་ས་ལ་ཞེས་སོ། །དུས་ནི་འཕགས་པས་མཛད་པ་དེའི་འོག་

༄༅། །ཏུ་ཞེས་པས་འདི་གཉིས་རྒྱུད་གཅིག་པར་འདོད་པ་ལ་གནོད་དེ། བདག་ལྟའི་ས་བོན་སྤངས་པའི་ཕྱིར། སླར་མི་ལྡོག་པ་ཉིད་ཡིན་ནོ། །ཞེས་པས་འཕགས་པ་སོ་སོ་སྐྱེ་བོར་ལྡོག་པ་མི་སྲིད་པས་སོ། །
ཚུལ་ནི་བསྟན་བཅོས་མཐའ་དག་སྟེ་རྫོགས་པར་བློས་མ་རྙེད་པར་ཞེས་དགོས་འབྲེལ་དང་སེམས་བསྐྱེད་ཀྱི་དབྱེ་བ་དང་དགེ་འདུན་ཉི་ཤུ་ལ་སོགས་པ་ཉེར་གཅིག་མ་རྙེད་དོ། །རྒྱུ་མཚན་ཡང་དགོས་འབྲེལ་མདོ་།
ན་མེད་པས་མདོ་ལེའུ་མངས་ན་བྱང་ཆུབ་བསྟན་བཤད་དང་འདུན་ལྡན་བསམ་གཏན་ལ་ཐ་དད་མེད་པ་དང་འཕར་བ་གསུམ་སྲིད་རྩེའི་མཐར་ཐུག་འགྲོ་གཟུགས་ཀྱི་ཆགས་བཅོམ་མཐོང་བའི་ཆོས་ལ་ཞི་བ་མེད་པས་
བྱམས་པའི་གསུངས་མ་ཡིན་སྙམས་སུ་བསམ་པའོ། །མདོ་ལེའུ་མངས་རང་དང་རྗེས་མཐུན་པའི་བསྟན་བཅོས་ཚོའི་རྣམ་བཤད་བྱས་སོ། །གཞུང་ནི་རྣམ་འགྲེལ་དུ་སྟེ་མཐའ་གཅིག་སྐྱེས་འགྱུར་མི་མཐུན་ཕྱོགས་
ལྟ་ཞི་བྱེད་བསྟན་བཅོས་ལ་མཁས་རྟོགས་ལྡན་གང་། རྣམ་གྲོལ་སྡེ་ཞེས་ཚིག་ཏུ་འཇིག་རྟེན་ན་གྲགས་གཞན་པ་དེའི་ནི་རྣམ་འགྲེལ་མཛད་ཅེས་སོ། །གཉིས་པ་ནི་རྙེད་པ་གང་ཡིན་པ་དེ་ཡང་མཚན་ནོ་སྟེ་ཆེའོ་

ཞེས་སོ། །གང་ཞེ་ན་བསྟན་བཅོས་ཀྱི་ཚིག་དོན་མཐའ་དག་པོ་འདིའོ། །རྒྱུ་གང་གིས་ཞེ་ན་བཞིས་འགྲེལ་པ་མཛད་པ་དེ་ལྟར་ཐོགས་མེད་མཆེད་འཕགས་པ་གསུམ་དང་གྲོལ་སྡེ་གཉིས་ཐོགས་མེད་སྟེ་མཁས་པ་གསུམ་
གསུམ་གྱིས་བདག་ལ་ཚིག་དོན་སྣང་བར་བྱས་པ་ལས་སོ། །ཚུལ་ནི་གསུམ་གསུམ་གྱི་རྗེས་སུ་འབྲངས་པའི་ཚུལ་དེ་ལྟར་རོ། །ཡ་མཚན་ཆེ་བ་ཅི་སྟེ་ཞེ་ན་བཙུན་པ་དང་དབྱིག་གཉེན་འགའ་ཞིག་ཁོ་ནས་ཚིག་
དོན་མ་རྙེད་པ་བདག་གིས་རྙེད་པས་སོ། །ཚིག་དོན་སོ་སོར་སྦྱར་རོ། །གསུམ་པ་ནི་རྙེད་པ་ནི་མཁས་པ་རྣམས་ཀྱིས་དབྱེ་བར་རིགས་ཞེས་དྲངས་སོ། །གང་ཞེ་ན་ཟབ་མོའི་ལམ་འདིའོ། །ཟབ་པ་ཅི་
སྟེ་ཞེ་ན་ཤིན་ཏུ་རྙེད་དཀའ་བས་དེ་གཉིས་གཉིས་པོའི་མ་རྙེད་པ་དེ་ལྟར་རོ། །རྒྱུ་ནི་རྒྱུ་རྐྱེན་གྱི་དབང་ཇི་ཞིག་ལྟར་སངས་རྒྱས་མཆོད་པ་ལ་སོགས་པ་དག་གིས་སོ། །བཞི་པ་ནི་ཉེས་པ་བཟོད་པར་འགྱུར་བ་ལ་
སོགས་པའི་ཡོན་ཏན་ཡོད་པར་ཁེངས་པ་བསྐྱུང་པ་ནི་བསྟན་བཅོས་ཀྱི་ཚིག་དོན་རྣམ་པ་ཀུན་ཏུ་སྟེ་མ་ལུས་པ་བདག་གི་ཐོས་བསམ་གྱི་སྤྱོད་ཡུལ་མ་ཡིན་ཞེས་པའོ། །འོ་ན་བརྩམ་པ་གཞག་གམ་ཞེ་ན་འདི་ཡང་

༄༅། །འགྲེལ་པ་རྩོམ་པ་ལ་སྤྲོ་བ་སྐྱེས་ཅེས་སོ། །དགོས་པ་བག་ཆགས་བཞག་པ་ལ་སོགས་པས་རང་དང་རང་བས་བློ་དམན་པ་དང་མཉམ་པ་གཞན་ལ་ཕན་གདགས་པར་འདོད་པས་ཏེ། བདག་དང་སྐལ་བ་
མཉམ་པ་གཞན་གྱིས་ཀྱང་། ཇི་སྲིད་འདི་དག་མཐོང་ན་དོན་ཡོད་འགྱུར་ཞེས་པ་ལྟར་རོ། །དེ་ཉིད་ལ་དགོས་པ་ཅི་ཡོད་ཞེ་ན། བསོད་ནམས་དག་སྒྲུབ་པ་དང་མཐུན་ཏེ་རྒྱུ་ཡིན་པའི་ཕྱིར་རོ། ། ༈ གཉིས་པ་ལ་
གསུམ་སྟེ། མཆོད་བརྗོད་དང་། དགོས་འབྲེལ་དང་། མངོན་པར་རྟོགས་པ་ཉིད་བཤད་པའོ། །དང་པོ་ལ་གསུམ་སྟེ། གླེང་བསླང་པ་དང་། ངག་དགོད་པ་དང། དེ་བཤད་པའོ། །དང་པོ་ནི་ཕྱག་འཚལ་བ་གསུངས་
ཞེས་དྲངས་སོ། །གང་གི་ཞེ་ན་འཕགས་པ་བྱམས་པ་ཞེས་ཏེ་སྔོན་དགེ་སློང་བློ་གྲོས་བསྟན་པ་ལ་བྱམས་པར་བརྟགས་པ་ནས་སངས་རྒྱས་ཀྱི་བར་དུ་དེར་བཏགས་པས་རྣམ་ཐར་ཐོབ་པ་དང་ཕར་ཚུར་དང་སེམས་
ཅན་བདེ་བ་དང་ཕྲད་པར་བཞེད་པ་ལ་རྩེ་གཅིག་ཏུ་གནས་པས་བྱམས་པའི་ཏིང་ངེ་འཛིན་ཐོབ་པས་ནའོ། །རང་ཉིད་དེ་ཁོ་ནས་སོ། །དུས་ནི་རིམ་པ་ཅན་གྱི་ཚིག་རེ་ཤིག་བསྟན་བཅོས་རྩོམ་པའི་དང་པོར་རོ། །ཡུལ་ནི་

མཁྱེན་གསུམ་གྱི་བདག་ཉིད་ཡུམ་ལའོ། །འོ་ན་བུད་མེད་ཀྱི་ཆ་བྱད་ཅན་དེ་མ་ཡིན་ནམ་ཞེ་ན་བུད་མེད་རིགས་མ་ངེས་པ་འཛིན་པ་ལྟར་ཤེས་རབ་ཀྱང་མ་ངེས་པ་འཛིན་པས་མཚོན་བྱེད་ཡིན་ཏེ། བྱང་ཆུབ་སེམས་
དཔའ་རྣམས་དག་གི །ཡབ་ནི་ཐབས་ལ་མཁས་པ་སྟེ། ཡུམ་ནི་ཤེས་རབ་ཕ་རོལ་ཕྱིན། །འདྲེན་པ་རྣམས་ནི་དེ་ལས་སྐྱེས་ཅེས་སོ། །གསང་ཆེན་ཐབས་ལ་མཁས་པའི་མདོར་མ་ནི་ཤེས་རབ་ཕ་ནི་ཐབས། ཉེ་
དུ་བྱང་ཆུབ་མཆོག་རྣམས་ཏེ། །དགེ་བ་རྣམས་ནི་གཡོག་ཡིན་ནོ། །ཞེས་སོ། །ཚུལ་ནི་ཡོན་ཏན་དོན་ལ་གནས་པ་ཇི་ལྟ་བ་བཞིན་བརྗོད་པ་ཕྱག་གི་སྔོན་དུ་འགྲོ་བས་ན་གྱིས་སོ། །དགོས་པ་ལ་གཉིས་ལ་རང་དོན་
ནི་འཕགས་པ་ནས་སྟོན་པའི་ཀྱི་བར་ཏེ་གཞན་གྱི་རྟོགས་པ་སྟེ་ཞར་ལ་བྱུང་པ་ཞེས་འཆད་དོ། །གཉིས་པ་གཞན་དོན་གྱི་དགོས་པ་ནི་དད་པ་སྐྱེད་པ་དང་ས་གཞིར་བླང་ངོ་། །དེ་ལ་ལྔ་ལས་གང་ཟག་ནི་བྱམས་
པའི་གདུལ་བྱ་དབང་པོ་རྣོ་རྟུལ་ལ་གཞན་དག་གོ །ཡུལ་ནི་འཕགས་པའི་སྤངས་རྟོགས་ཀྱི་ཡོན་ཏན་རིན་པོ་ཆེ་མཐར་ཐུག་པས་ཕུལ་དུ་དབྱུང་དུ་མེད་ཅིང་གྲངས་མང་བས་དཔག་ཏུ་མེད་པའི་འབྱུང་གནས་བདུད་

༄༅། །བཞི་བཅོམ་ཞིང་སྐལ་པ་དྲུག་དང་ལྡན་པའི་སངས་རྒྱས་ཀྱི་མ་སྟེ་ཡུམ་ལའོ། །དགོས་པ་ནི་ཐོས་པ་ལ་སོགས་ཀྱིས་འཇུག་པའི་དོན་གྱི་ཕྱིར་རོ། །ངོ་བོ་ནི་རབ་ཏུ་སྟེ་རྐྱེན་གཞན་གྱིས་འཕྲོག་པར་མི་ནུས་
པས་ཆེན་པོའོ། །དད་པ་སྐྱེ་བའི་ཆེད་དུ་མཆོད་བརྗོད་བྱེད་པའི་རྒྱུ་མཚན་ནི་ངེས་པར་བཟུང་སྟེ་ཞེས་དྲངས་སོ། །ཁྱད་པར་ནི་བཞི་ལས་གང་ཟག་ནི་འཕགས་པ་བྱམས་པ་རང་ཉིད་ཀྱིས་སོ། །བློ་ནི་མཉམ་བཞག་སོ་།
སོ་རང་གིས་རིག་པའི་ཡེ་ཤེས་ཀྱིས་དྲངས་པའི་རྗེས་ཐོབ་ཀྱིས་སོ། །ཡུལ་ནི་ཤེས་རབ་ནས་དད་པའི་བར་རོ། །ཚུལ་ནི་འཇིག་རྟེན་དང་དེ་ལས་འདས་པའི་ལེགས་པའི་ཡོན་ཏན་སྟོན་པའི་རྒྱུའི་གཙོ་བོ་སྟེ་དང་པོའི་རྒྱུ་
ཡིན་ནོ་ཞེས་བྱ་བར་རོ། །གཉིས་པ་ནི། གང་ཞིག་བདག་བས་བློ་དམན་པའི། །མདོ་རྣམས་འཆད་འདོད་དེ་དག་ལ། །གཞན་ལ་ཕན་གདགས་བྱ་བའི་ཕྱིར། །མན་ངག་ཅུང་ཞིག་སྦྱིན་པར་བྱ། །དགོས་པ་བསྡུས་
པའི་དོན་བཅས་དང། །ཚིག་དོན་བཅས་དང་མཚམས་སྦྱོར་བཅས། །བརྒལ་ལེན་བཅས་ཏེ་བསྙད་པར་བྱ། །དགོས་པའི་དོན་ནི་བསྡུས་དོན་ལས། །བསྡུས་པའི་དོན་ནི་ཚིག་དོན་ལས། །གོ་རིམ་ངེས་པར་སྔ་

ཕྱི་དག །མི་འགལ་བར་ནི་གཉིས་ལས་སོ། །ཞེས་པས་ལྔ་སྟེ། དགོས་པ་དང་། བསྡུས་པ་དང་། ཚིག་གི་དོན་དང་། བརྒལ་ལན་གྱིས་གཏན་ལ་དབབ་པ་དང་། མཚམས་སྦྱར་བའོ། །དང་པོ་ནི་
བཤད་ཟིན་འཆད་པར་ཡང་འགྱུར་རོ། །གཉིས་པ་ལ་གཉིས་ཏེ། ཚིག་དོན་གྱི་དང་ངག་དོན་གྱི་བསྡུས་དོན་ནོ། །དང་པོ་ལ་བསྟོད་པ་དང་། ཕྱག་འཚལ་བའོ། །དང་པོ་ལའང་མཁྱེན་གསུམ་རེ་རེ་ལའང་རྟེན་
ཐབས་འབྲས་བུ་གསུམ་གསུམ་སྟེ་འཇུག་སྡུད་དང་ཡང་སྦྱར་རོ། །གཉིས་པ་ནི་བསྟོད་ཕྱག་གི་ཡུལ་ལམ་དང་འབྲས་བུ་གཉིས་དངོས་དང་བཏགས་པ་མ་བྱེ་བ་ཡིན་ནོ། །དེ་ཡང་གསུམ་སྟེ། སྙིང་རྗེ་ཆེན་པོ་དང་
བྲལ་བ་རང་དོན་ཁོ་ན་འདོད་པའི་ཉན་རང་དང་། རང་དོན་སྤངས་རྟོགས་མཐར་མ་ཕྱིན་བར་གཞན་དོན་འདོད་པའི་རྒྱལ་སྲས་དང་། རང་དོན་མཐར་ཕྱིན་གཞན་དོན་ཁོ་ན་འདོད་པའི་ཐུབ་པ་རྣམས་ཀྱི་བཞེད་
དོན་ཉེར་ཞི་ལ་སོགས་སྒྲུབ་པོ་ཞེས་ཡུམ་ལ་བསྟོད་དེ་རྒྱལ་པོ་ལ་བསྟོད་པ་བཞིན་ནོ། །གསུམ་པ་ལ་གཉིས་ལས་བསྟོད་པ་ལའང་གཞི་ཤེས་ལ་རྟེན་ནི་ཚོགས་ལམ་ནས་སྲིད་པ་ཐ་མ་པའི་བར་དུ་གཞན་གྱི་བསྟན་

༄༅། །པ་ཉན་པ་དང་། འབྲས་བུ་ཐོབ་པ་ན་རྟོག་པས་ཀུན་ནས་བསླང་ནས་སྒྲ་དང་བཅས་པས་ཐོས་པའི་དོན་སྒྲོགས་པའོ། །རང་གཅིག་པུ་སྡུག་བསྔལ་ཞི་བ་རྩོལ་ཞིང་འདོད་པ་རྣམས་ཞེས་པ་གླེང་
གཞིར་གསུངས་པའི་རིགས་བཞི་དང་རྫས་ལྔ་སྟོང་ལ་སོགས་པ་ཡིན་ནོ། །ཐབས་ནི་ཀུན་ནི་གཞི་ཕུང་པོ་ལ་སོགས་པ་ཡིན་ཏེ་སྒྲོ་འདོགས་ཀྱིས་ཤེས་པས་སྒྲོ་གདགས་པ་དང་། ངེས་པའི་ཤེས་པས་སྒྲོ་འདོགས་གཅད་པའི་
གཞི་ཡིན་པས་སོ། །ཤེས་ནི་གང་ཟག་གི་བདག་མེད་དང་གཟུང་བ་མེད་པར་ཤེས་པའོ། །ཉིད་ནི་གང་ཟག་སྟེ་འབྲས་བུ་དེར་ཁྲིད་པ་གཞི་ཤེས་ཁོ་ནས་བྱེད་པས་སོ། །འབྲས་བུ་ལ་དངོས་དང་། རྩོད་པ་སྤང་
བའོ༑ ༑དང་པོ་ཉེར་ཞི་ནི་ལྷག་བཅས་ལྷག་མེད་དོ། །དེ་གཉིས་ཀྱི་ཁྱད་ནི་ཉོན་མོངས་སྤངས་ནས་ཕུང་པོ་དོར་མ་དོར་རམ། རྒྱུ་ཀུན་འབྱུང་སྤངས་ལ་འབྲས་བུ་སྡུག་བསྔལ་གྱི་ཕུང་པོ་མ་ལོག་པ་དང་དེ་ཡང་ལོག་
བའོ༑ ༑གཉིས་པ་ལ་གཉིས་ཏེ། ལྷག་བཅས་དང་ལྷག་མེད་ལ་རྩོད་པ་སྤངས་པའོ། །དང་པོ་ནི་དགྲ་བཅོམ་པ་ལ་སྡུག་བསྔལ་འབྱུང་བ་རྒྱུ་མེད་དུ་ཐལ་སྟེ་རྒྱུ་ཀུན་འབྱུང་སྤངས་པའི་ཕྱིར་རོ་ཞེ་ན། མེ་བསད་པའི་

དུ་བ་ཡང་རྒྱུ་མེད་དུ་འགྱུར་རོ། །གལ་ཏེ་སྔ་མའི་མེ་ཉིད་རྒྱུ་ཡིན་ནོ་ཞེ་ན། དགྲ་བཅོམ་མ་ཐོབ་པའི་ཀུན་འབྱུང་ཉིད་འདིའི་ཡང་རྒྱུ་ཡིན་ནོ། །འབྲས་བུའི་དུས་ན་རྒྱུ་མེད་པ་ནི་རྒྱུ་འབྲས་དུས་མི་མཉམ་པ་ཡོན་ཏན་ཡིན་
ནོ། གཉིས་པ་ནི་ལྷག་མེད་ཀྱི་ཚེ་རྟོགས་པ་ཡོད་དམ་མེད། དང་པོ་ལྟར་ན་འདུས་བྱས་ཀྱི་འཇུག་པ་མ་ཞི་བའི་ལྷག་མེད་དུ་མི་འགྱུར་ལ། གཉིས་པ་ལྟར་ན་གཉེན་པོ་མེད་པས་མི་རིགས་སོ་ཞེ་ན། སྡེ་པ་དག་
རྟོག་པ་མེད་ཀྱང་རྟེན་རིག་པ་འགག་པས་རང་ལོག་ཏུ་འགྱུར་ཏེ་མར་མེ་སྣུམ་ཟད་པ་བཞིན་ནོ་ཞེས་སྨྲའོ། །སྤྱད་ན་ཉན་རང་ལ་མཚན་ཉིད་པ་མེད་དེ། ཇི་སྲིད་སངས་རྒྱས་མ་ཐོབ་པར། །མྱ་ངན་འདས་པ་མི་འཐོབ་སྟེ། །
འོད་དང་འོད་ཟེར་སྤངས་ནས་ནི། །ཉི་མ་ལྟ་བར་མི་ནུས་བཞིན། །ཞེས་སོ། །རིག་པ་འགེགས་པའང་མི་འཐད་དེ། དགྲ་བཅོམ་ཐ་མའི་ཤེས་པ་ཡང་། །མཚམས་སྦྱོར་བ་ལ་འགལ་ཅི་ཡོད། །སྔོན་ཆད་ཅི་
འདྲ་འཕེན་འགྱུར་བ། །དེ་འདྲ་ཕྱིས་ཀྱང་འབྱུང་བ་ཉིད། །ཅེས་པས་སོ། །འོན་ཀྱང་ཉན་ཐོས་པའི་འདོད་པ་དང་བསྟུན་ནས་བཤད་པར་ཟད་དོ། །ཁྲིད་པ་ནི་ཐོབ་པར་མཛད་པའོ། །ཉན་ཐོས་ཀྱི་ཡུམ་ཞེས་འབྲེལ་

༄༅། །ལོ༑ །རྟེན་དེ་ཐབས་དེའི་འབྲས་བུ་དེར་ཁྲིད་པར་ཅིས་འགྲུབ་ཅེ་ན། གཞི་ཤེས་ཀྱི་ཕུང་པོ་མི་རྟག་པ་ལ་སོགས་པ་ཉེར་ཞིའི་བཟློག་ཕྱོགས་སྡུག་བསྔལ་དེའི་རྒྱུ་མི་དགེ་བ་དེའི་རྩ་བ་མ་རིག་པ་དང་།
འཇིག་ཚོགས་ལྟ་བ་དང་འགལ་བས་འཁྲིད་པར་བྱེད་དོ། །ལམ་ཤེས་ལ་རྟེན་ནི་འགྲོ་ལ་ཕན་པ་བྱེད་པ་ནི་རྒྱལ་སྲས་ཏེ། ཇི་ལྟར་རྒྱལ་སྲས་བསམ་པའི་ཕན་པས་འདིར། །འགྲོ་ཀུན་རྣམ་པར་སྨིན་བྱེད་གནས་པ་ལྟར། །
དེ་བཞིན་ཕ་དང་མ་དང་གཉེན་བཤེས་རྣམས། །བུ་དང་གཉེན་པ་རྣམས་ལ་ལེགས་མི་གནས། །ཞེས་སོ། །རྣམས་ནི་གླེང་གཞིའི་བསྡུས་པས་མང་པོའོ། །ཐབས་ནི་ལམ་གསུམ་གང་ཟག་དང་ཆོས་ཀྱི་བདག་མེད་
པར་ཤེས་པའོ། །ཉིད་ནི་དེའི་འཇིག་རྟེན་གྱི་དོན་སྒྲུབ་པ་ནི་ལམ་ཤེས་པ་ཁོ་ནས་བྱེད་པས་སོ། །འབྲས་བུ་ནི་འཇིག་རྟེན་རིགས་ཅན་གསུམ་གྱི་དོན་བྱང་ཆུབ་གསུམ་སྒྲུབ་པར་མཛད་པའོ། །རྟེན་དེ་ཐབས་དེའི་
འབྲས་བུ་དེ་སྒྲུབ་པར་ཅི་ཤེས་ཞེ་ན། སྔོན་དུ་རང་ཉིད་མ་གྲོལ་བར། །གཞན་དག་དགྲོལ་བར་ག་ལ་ནུས། །ཞེས་དང་། བརྩེ་ལྡན་སྡུག་བསྔལ་གཞོམ་བྱའི་ཕྱིར། །ཐབས་རྣམས་ལ་ནི་མངོན་སྦྱོར་མཛད། །ཐབས་བྱུང་

དེ་ནི་ལྐོག་གྱུར་པས། །དེ་འཆད་པ་ནི་དཀའ་བ་ཡིན། །ཞེས་པ་ཡང་རང་གིས་ལམ་གསུམ་མ་རྟོགས་པར་གཞན་ལ་བསྟན་པས་དོན་དུ་མི་འགྱུར་བས། དེ་རྟོགས་ནས་རིགས་ཅན་གསུམ་ལ་ལམ་གསུམ་བསྟན་པ་དེ་
སྒྲུབ་བོ། །རྣམ་མཁྱེན་ལ་རྟེན་ནི་ཐུབ་རྣམས་ཞེས་ཏེ་སྐུ་གསུང་ཐུགས་སྒྲིབ་པ་བག་ཆགས་དང་བཅས་པ་སྤངས་པས་ཉན་རང་དང་བྱང་ཆུབ་སེམས་དཔའ་དང་ཐུན་མོང་མ་ཡིན་པས་སོ། །ཐབས་ནི་རྣམ་པའི་
ཆོས་བདག་གཉིས་ཀའི་སྐྱེ་བ་མེད་པར་རྟོགས་པ་གང་དང་ལྡན་པས་སོ། །གང་དང་ཞེས་པའི་སྤྱི་སྒྲ་མཁྱེན་པ་གསུམ་ལས་གཉིས་གོང་དུ་བཤད་པའི་སྐབས་དང་། ཐུབ་པ་དང་འཁོར་ལོ་མ་ལུས་པ་སྐོར་བའི་གྲོགས་
ཀྱི་སྟོབས་ཀྱིས་རྣམ་མཁྱེན་ལ་འཇུག་གོ །འབྲས་བུ་ནི་བདེན་གཉིས་ཀྱི་རྣམ་པ་ཀུན་དང་ལྡན་པའི་ཆོས་ཅན་ནམ། མདོ་དང་དབྱངས་ཀྱིས་བསྙད་པ་ལ་སོགས་པ་སྣ་ཚོགས་པ་འདི་གསུངས་པའི་སངས་རྒྱས་ཀྱི་ཡུམ་
ཞེས་འབྲེལ་ལོ། །རྟེན་དེ་ཐབས་དེས་འབྲས་བུ་ཇི་ལྟར་འགྲུབ་ཅེ་ན། རྣམ་མཁྱེན་མེད་ན་གདུལ་བྱ་ཐམས་ཅད་ཀྱི་ཁམས་དང་བསམ་པ་མི་རྟོགས་པས་གདུལ་བྱ་དང་འཚམ་པར་ཆོས་ཀྱི་འཁོར་ལོ་སྐོར་བ་མི་འབྱུང་

༄༅། །ཞིང་ཡོད་ན་འབྱུང་བའི་ཕྱིར་རོ། །བསྟོད་པ་དང་ཕྱག་འཚལ་བ་དང་འདོད་པ་དང་མཐུན་པ་དང་། གཉིས་ཀའི་གསུམ་གསུམ་ལ་གཉིས་ཀའི་དོན་དུ་འདུག་གོ་ཞེས་འཆད་དོ། །བཞི་པ་ལ་བཞི་སྟེ་གོ་རིམ་
ངེས་དང་། གྲངས་ངེས་པ་དང་། ཀུན་ཤེས་པ་དང་། ཡུམ་དང་སྲས་ཀྱི་དོན་ལ་བརྒལ་ལན་གྱིས་གཏན་ལ་དབབ་པའོ། །དང་པོ་ལ་རྒོལ་ལན་གཉིས་ལས་རྒོལ་བ་ནི། བསྟོད་ཕྱག་གི་ཡུལ་ཤེས་ནས་བརྩམས་
ནས་བཀོད་པ་མི་འཐད་དེ་མདོ་ནས་རྣམ་མཁྱེན་ནས་བརྩམས་ནས་བཤད་པ་དང་གོ་རིམ་མི་མཐུན་པའི་ཕྱིར་ཞེ་ན། གླེང་གཞི་དང་གོ་རིམ་མཐུན་པའི་ཕྱིར་རོ། །ཐུན་མོང་གི་གླེང་གཞི་ནི་ཀུན་ཤེས་ཀྱི་རྟེན་བ
དགེ་སློང་ལྔ་སྟོང་ཙམ་དང་ཐབས་གཅིག་གོ་ཞེས་དང་། དགེ་སློང་མ་གྲགས་འཛིན་དང་སྐྱེ་དགུའི་བདག་མོ་ལ་སོགས་པ་ལྔ་བརྒྱ་ཙམ་དང་། དགེ་བསྙེན་དང་དགེ་བསྙེན་མ་ཤིན་ཏུ་མང་པོ་ཀུན་ཀྱང་ཆོས་མཐོང་
བ་དག་དང་ཐབས་གཅིག་གོ་ཞེས་གསུངས་ལ་འབྲས་བུ་ནི་ཐམས་ཅད་ཀྱང་དགྲ་བཅོམ་པ་ཟག་པ་ཟད་པ་ཞེས་པ་ལ་སོགས་བཅོ་ལྔ་གསུངས་སོ། །ཐབས་ནི་ཀུན་ཤེས་ཡིན་པ་ཐུབ་པའི་དགོངས་པ་མགོན་པོས་བླངས་

སོ༑ །དེའི་འོག་ཏུ་ལམ་ཤེས་ཀྱི་རྟེན་བྱང་ཆུབ་སེམས་དཔའ་སེམས་དཔའ་ཆེན་པོ་ཚད་མེད་པ་བྱེ་བ་ཕྲག་ཁྲིག་བརྒྱད་སྟོང་དང་ཡང་ཐབས་གཅིག་སྟེ་སྐྱེ་བ་གཅིག་གིས་ཐོགས་པ་བྱང་ཆུབ་སེམས་དཔའ་བཟང་
སྐྱོང་དང་ཞེས་པ་དང་། འབྲས་བུ་ནི་ཐམས་ཅད་ཀྱང་གཟུངས་རབ་ཏུ་ཐོབ་པ། ཏིང་ངེ་འཛིན་རབ་ཏུ་ཐོབ་པ། སྟོང་པ་ཉིད་ཀྱིས་རྣམ་པར་སྤྱོད་པ་ལ་སོགས་གསུངས་སོ།། ཐབས་ལམ་ཤེས་ཡིན་པ་དགོངས་
པ་ལ་མགོན་པོས་བླངས་སོ། །ཡུམ་ཁོ་ན་ལ་ཡོད་པའི་ཐུན་མོང་མ་ཡིན་པའི་གླེང་གཞི་ལ་གསུམ་སྟེ། བཞུགས་ཐབས་བཤམས་པ་དང་། ཆོ་འཕྲུལ་བསྟན་པ་དང་། ཆོས་བཤད་པའི་དུས་མཁྱེན་པའོ། །དང་པོ་ས
ལ་གཉིས་ཏེ། གདན་སེང་གེའི་ཁྲི་བཤམས་པ་དང་། སྐུ་རྡོ་རྗེའི་སྐྱིལ་མོ་ཀྲུང་དུ་བཞུགས་པའོ། །དང་པོ་ནི་དེ་ནས་དེའི་ཚེ་བཅོམ་ལྡན་འདས་ཉིད་ཀྱིས་གདན་སེང་གེའི་ཁྲི་བཤམས་ནས་ཞེས་ཏེ། འོན་ཐེག་པ་
ཆེ་ཆུང་གི་ཆོས་འཆད་པ་ན་འཁོར་བྱང་ཆུབ་སེམས་དཔའ་དང་ཉན་ཐོས་ཀྱིས་ཤོམ་པ་མ་ཡིན་ནམ་འདིར་ཐུབ་པ་ཉིད་ཀྱིས་ཤོམ་པ་ཇི་ལྟར་ཡིན་ཞེ་ན། འདོད་པ་ཆུང་ལ་བསྟན་པའི་ཕྱིར་རོ་ཞེས་སེང་བཟང་བར་

༄༅། །འཆད་དོ། །ཁ་ཅིག་ཆོས་འདིའི་སྟན་ཙམ་ཡང་ཤོམ་པར་མི་ནུས་ན་རྟོགས་པར་ལྟ་ཅི་སྨོས་ཞེས་སངས་རྒྱས་ཀྱི་རྟོགས་པ་ཐུན་མོང་མ་ཡིན་པར་གོ་བ་དང་། ཕྱིས་སྙན་འདི་ངེས་པ་མེད་པ་ན་ཡི་ཆད་
པ་བསལ་བའི་ཕྱིར་རོ་ཞེས་འཆད་དོ། །གཉིས་པ་ནི་སྐུ་དྲང་བོར་བསྲང་སྟེ་དགོངས་པ་མངོན་དུ་བཞག་ནས་སྐྱིལ་མོ་ཀྲུང་བཅས་ཏེ་བཞུགས་སོ། །མཉམ་པར་བཞག་པའི་སྤྱོད་པ་ཆེད་དུ་མཛད་པ་ཇི་ལྟར་ཞེ་ན། ཆེད་
དུ་མཛད་པ་ནི་མ་ཡིན་གྱི་ཐུབ་པ་རྟག་ཏུ་མཉམ་པར་བཞག་པའི་རང་བཞིན་ཅན་དུ་གནས་པའི་ཕྱིར་རོ་ཞེས་འབུམ་ཊིག་ནས་བཤད་དོ། །ཡང་ཡུམ་གྱི་དོན་རྒྱུད་མཉམ་པར་བཞག་པས་རྟོག་པར་བྱ་བ་ཡིན་གྱི་
གཡེང་པས་ནི་མ་ཡིན་ནོ་སེང་བཟང་འཆད་དོ། །གཉིས་པ་ལ་གསུམ་སྟེ། ཏིང་ངེ་འཛིན་དང་། རྫུ་འཕྲུལ་དང་། ཆོས་སྣང་བའི་ཆོ་འཕྲུལ་ལོ། །དང་པོ་ལ་གཉིས་ཏེ། ཏིང་ངེ་འཛིན་གྱི་རྒྱལ་པོ་དང་། སེང་གེ་
རྣམ་པར་རོལ་པའི་ཆོ་འཕྲུལ་ལོ། །དང་པོ་ལ་གཉིས་ཏེ། མཉམ་པར་བཞག་པ་དང་། ཆོ་འཕྲུལ་བསྟན་པའོ། །དང་པོ་ནི་དེར་བཞུགས་ནས་ཏིང་ངེ་འཛིན་ཐམས་ཅད་ཁོངས་སུ་ཆུད་པ་དང་འདུ་བ་དང་རྗེས་སུ་

འབྲངས་པར་འགྱུར་བའི་ཏིང་ངེ་འཛིན་གྱི་རྒྱལ་པོ་ཞེས་བྱ་བ་ལ་མཉམ་པར་བཞག་གོ་ཞེས་སོ། །གཉིས་པ་ལ་བཞི་ལས་སྐུ་ཡན་ལག་དང་ཉིང་ལག་ལས་འོད་དབྱེ་བ་ནི་བཅོམ་ལྡན་འདས་ཀྱི་ཞབས་ཀྱི་མཐིལ་
འཁོར་ལོའི་རྩིབས་སྟོང་དང་ལྡན་པ་གཉིས་ལས་ཀྱང་འོད་ཟེར་བྱེ་བ་ཕྲག་ཁྲིག་བརྒྱད་སྟོང་དྲུག་བཅུ་དྲུག་བཅུ་འབྱུང་ངོ་ཞེས་ཏེ་དཀར་དམར་སྔོ་སེར་ཤེལ་དང་དངུལ་གྱི་མདོག་ལྟ་བུ་དྲུག་ཕྱོགས་བཅུར་བཀྱེ་བས་དྲུག་
བཅུ་ལ་རེ་རེ་ལ་འཁོར་མང་པོས་བསྐོར་བས་བྱེ་བ་ཕྲག་ཁྲིག་བརྒྱད་སྟོང་ངོ་། །གཉིས་པ་བ་སྤུའི་བུ་ག་ནས་འོད་དབྱེ་བ་ནི་དེ་ནས་ཡང་བཅོམ་ལྡན་འདས་ཀྱི་བ་སྤུའི་སྒོ་ཐམས་ཅད་ནས་འོད་ཟེར་རབ་ཏུ་དགྱེ་
བ་མཛད་དོ་ཞེས་སོ། །གསུམ་པ་རང་བཞིན་གྱིས་འོད་དབྱེ་བ་ནི་དེས་སྟོང་གསུམ་དང་ཕྱོགས་བཅུ་གང་གའི་ཀླུང་གི་བྱེ་མ་སྙེད་ཁྱབ་པར་མཛད་ཅེས་ཏེ། དེ་གསུམ་ནི་འཇིག་རྟེན་གྱི་ཁམས་སྣང་བ་དང་སེམས་ཅན་
བྱང་ཆུབ་ཏུ་ངེས་པར་བྱེད་པའོ། །བཞི་པ་ལྗགས་ཀྱི་དབང་པོ་ལས་འོད་དབྱེ་བ་ནི་དེ་ནས་ཞལ་གྱི་སྒོ་ནས་ལྗགས་ཀྱི་དབང་པོ་བཀྲམ་སྟེ། སྟོང་གསུམ་ཁྱབ་པ་མཛད་ནས་དེ་ལས་འོད་ཟེར་བྱེ་བ་ཕྲག་ཁྲིག་བརྒྱ་

༄༅། །སྟོང་དུ་མ་འབྱོན་པའི་རྩེ་མོ་རེ་རེ་ལ་རིན་པོ་ཆེའི་རང་བཞིན་གྱི་པད་མ་གསེར་གྱི་མདོག་ཏུ་སྣང་བ་འདབ་མ་སྟོང་དང་ལྡན་པ་ལ་དེ་བཞིན་གཤེགས་པའི་སྐུ་བཞུགས་ནས་ཏེ་ཕར་ཕྱིན་དྲུག་དང་ལྡན་
པའི་ཆོས་སྟོན་ཅིང་ཕྱོགས་བཅུར་བྱོན་ནས་དེ་སྟོན་ནོ། །དེ་རྒྱལ་བའི་ཡུམ་སྟོན་པའི་སྔ་ལྟས་སོ། །གཉིས་པ་ལ་གཉིས་ལས་ཏིང་ངེ་འཛིན་ལ་མཉམ་པར་བཞག་པ་ནི་དེ་ནས་ཏིང་ངེ་འཛིན་སེང་གེ་རྣམ་པར་རོལ་
པ་ལ་མཉམ་པར་བཞག་སྟེ་ཞེས་སོ། །གཉིས་པ་ལ་གཉིས་ཏེ། ཆོས་འཆད་པའི་གནས་དང་། ཉན་པའི་སྣོད་སྦྱང་བའོ། །དང་པོ་ལ་གཉིས་ཏེ་རྣམ་པར་འགྱུར་བ་དང་། ཕྱོགས་འགྱུར་བའོ། །དང་པོ་ནི་རྫུ་འཕྲུལ་མཛད་
པས་སྟོང་གསུམ་འདི་གཡོས་ཞེས་ཏེ་སྔར་མ་སྦྱངས་པ་སྦྱོང་པའོ། །འགུལ་ཏོ་ཞེས་པ་ནི་སྔར་སྦྱངས་པ་སྦྱོང་བའོ། །སེམས་ཅན་ངན་སོང་ནས་ཐོན་པ་དང་ལྷར་སྐྱེ་བ་དང་། ང་རྒྱལ་ཆགས་པ་དང་། ཤེས་རབ་
ཆེར་འགྲོ་བའི་ཉེར་ལེན་ཡོད་པ་ཆོ་འཕྲུལ་བསྟན་པས་ཐོན་པ་དང་སྐྱེས་པ་དང་ཆག་པ་དང་ཆེར་སོང་བ་བཞི་ལ་ལྡེག་ཚོམ་འཁྲུག་འུར་བའི་ཐ་སྙད་ཀྱིས་བསྟན་ཏེ། ཆུང་འབྲིང་ཆེ་གསུམ་གྱི་ལྟས་བཅོ་བརྒྱད་དོ། །འབུམ་

ཊིག་ལས་ས་ལྗོན་ཤིང་རི་རྔ་བོ་ཆེ་རྒྱ་མཚོ་འབྲུག་དྲུག་ལ་སྦྱར་རོ། །གཉིས་པ་ནི་མཐའ་མཐོ་ན་དབུས་དམའ་ཞེས་སོགས་ཟུང་དྲུག་པ་བཅུ་གཉིས་ཏེ་དལ་བུའི་སེམས་ཅན་ཐམས་ཅད་ལ་ཕན་པ་དང་བདེ་བ་བསྐྱེད་པར་
གྱུར་ཏོ་ཞེས་སོ། །གཉིས་པ་ནི་དེ་ནས་སྐད་ཅིག་ཐང་གཅིག་ཡུད་ཙམ་ལ་སེམས་ཅན་དམྱལ་བ་དང་བྱོལ་སོང་གི་སྐྱེ་གནས་དང་གཤིན་རྗེའི་འཇིག་རྟེན་དག་རྒྱུན་ཆད་ཅིང་སྟོང་པར་གྱུར་ཏོ། །ཤི་འཕོས་པ་དེ་དག་
ཀྱང་མི་དང་ལྷ་དང་སྐལ་བ་མཉམ་པར་སྐྱེས་པར་གྱུར་ཏོ་ཞེས་དང་། དམུས་ལོང་ཐམས་ཅད་ཀྱང་མིག་གིས་གཟུགས་མཐོང་བར་གྱུར་ཏོ་ཞེས་སོགས་གསུངས་སོ།། གཉིས་པ་ལ་གསུམ་སྟེ། སྤྲུལ་པ་དང་
བྱིན་གྱིས་བརླབས་པ་དང་། མཉམ་པར་བསྟན་པའི་ཆོ་འཕྲུལ་ལོ། །དང་པོ་ལ་གཉིས་ལས་སྐུ་ཁྱད་འཕགས་སུ་བསྟན་པ་ནི་སྟོང་གསུམ་རི་རབ་དང་གཙང་མའི་གནས་དང་བཅས་པའི་ཟིལ་གྱིས་མནན་སྟེ་འོད་
དང་སྐུ་མདོག་དང་དཔལ་གྱིས་མཛེས་ཤིང་ལྷམ་མེ་ལྷན་ནེ་ལྷང་ངེའོ། །གཉིས་པ་སྐུ་ཐ་མལ་པར་བསྟན་པ་ནི་འདིར་བཅོམ་ལྡན་འདས་ཀྱི་རང་བཞིན་གྱི་སྐུ་ཅི་འདྲ་བ་དེ་འདྲ་བ་དེ་བཞིན་དུ་བསྟན་ཏོ་ཞེས་སོ། །གཉིས་

༄༅། །པ་ལ་གཉིས་ཏེ། དད་པ་ཐོབ་པས་མཆོད་པ་བྱེད་པ་དང་། བསོད་ནམས་སྤེལ་ཕྱིར་བྱིན་གྱིས་བརླབ་པའོ། །དང་པོ་ནི་གཙང་མའི་གནས་ཀྱི་ལྷ་ལ་སོགས་ལྷ་རྫས་ཀྱི་མེ་ཏོག་ལ་སོགས་པས་བཅོམ་
ལྡན་འདས་ལ་གཏོར་རོ་ཞེས་པ་སོགས་གསུངས་སོ། །གཉིས་པ་བཅོམ་ལྡན་འདས་ཀྱིས་བྱིན་གྱིས་བརླབས་ཀྱིས་སྟེང་གི་ནམ་མཁའ་ལ་མེ་ཏོག་ལ་སོགས་པའི་ཁང་པ་བརྩེགས་པ་སྟོང་གསུམ་ཙམ་དུ་རེད་དེ་
གནས་པར་གྱུར་ཏོ་ཞེས་སོ། །གསུམ་པ་ནི་འཛམ་བུའི་གླིང་ནས་སྟོང་གསུམ་གྱི་བར་གྱི་མི་དང་ལྷ་ཐམས་ཅད་ཀྱིས་དེ་བཞིན་གཤེགས་པ་བདག་ཅག་གི་མདུན་ན་བཞུགས་ཤིང་ཆོས་སྟོན་ནོ་སྙམ་མོ་ཞེས་
སོ། །གསུམ་པ་ལ་གཉིས་ཏེ། འཇིག་རྟེན་གྱི་ཁམས་བསྟན་པ་དང་། འཁོར་བསྡུ་བའོ། །དང་པོ་ནི་སེང་གེའི་ཁྲི་དེ་ལ་བཞུགས་བཞིན་དུ་འོད་དགྱེ་བ་མཛད་དེ་དེས་ཕྱོགས་བཅུའི་འཇིག་རྟེན་གྱི་ཁམས་གང་
གའི་ཀླུང་གི་བྱེ་མ་སྙེད་སྣང་བར་གྱུར་ཏེ་སངས་རྒྱས་འཁོར་བཅས་ཕན་ཚུན་མཐོང་བའོ། །གཉིས་པ་ལ་དྲུག་སྟེ། འོད་ཆེན་པོ་ལ་སོགས་ཅིའི་ལྟས་ཡིན་ཞུ་བ་དང་། དེ་བསྟན་པ་དང་། འདིར་འགྲོ་བ་ཞུ་བ་དང་།

མཆོད་རྫས་དང་བསྙུན་མེད་བསྐུར་ཞིང་གདམས་པ་སྦྱིན་པ་དང་། བླངས་ཏེ་ལམ་དུ་མཆོད་ཅིང་གསུངས་པ་སྒྲུབ་པ་དང་། གཞན་དོན་དུ་འོངས་པའི་ཕྱོགས་སུ་གཏོར་བའོ། །དང་པོ་ནི་འདི་ནས་ཤར་ཕྱོགས་སུ་
འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་འདས་པ་ན་རིན་པོ་ཆེ་དང་ལྡན་པ་ན་སངས་རྒྱས་རིན་ཆེན་འབྱུང་གནས་བྱང་ཆུབ་སེམས་དཔའ་རྣམས་ལ་ཤེར་ཕྱིན་སྟོན་པ་ན་ཀུན་ནས་འོད་ཟེར་གྱི་འོད་ཆེན་པོ་འདི་
ལྟ་བུ་འཇིག་རྟེན་དུ་བྱུང་བ་ལ་སོགས་པ་ཅིའི་རྒྱུ་རྐྱེན་ཡིན་པ་དྲིས་པའོ། །གཉིས་པ་ནི་དེའི་ནུབ་ཕྱོགས་ན་ཤཱཀ་ཐུབ་ཤེར་ཕྱིན་སྟོན་པའི་མཐུ་ཡིན་ནོ་ཞེས་སོ། །གསུམ་པ་ནི་དེའི་དེ་ལ་ཐུབ་པ་དེ་ལྟ་
བ་དང་བྱང་ཆུབ་སེམས་དཔའ་ཕལ་ཆེར་གཞོན་ནུར་གྱུར་པ་དེ་དག་ལྟ་བ་ལ་སོགས་པའི་སླད་དུ་མཆིའོ་ཞེས་སོ། །བཞི་པ་ནི་དེའི་དུས་ལ་བབ་པར་ཤེས་ནས་སོང་ཤིག་པད་མོ་རིན་པོ་ཆེ་སྣ་ཚོགས་ཀྱི་རྒྱུ་
ལས་བྱུང་བ་གསེར་གྱི་མདོག་ཏུ་སྣང་བ་འདབ་མ་སྟོང་དང་ལྡན་པ་སྟོང་བཀུར་ཏེ་འདི་དག་གིས་གཏོར་ཏེ་བསྙུན་མི་མངའམ་ཞེས་སོགས་སྨྲོས་ཤིག་དེར་བག་ཡོད་པར་སྤྱོད་གཅིག་དེར་ཉམས་པར་གྱུར་ཏ་རེ། ཞེས་སོ། །

༄༅། །ལྔ་པ་ནི་དེ་དག་བླངས་ཏེ་བྱང་ཆུབ་སེམས་དཔའ་དུ་མ་དང་འགྲོགས་ཏེ་ཤར་ཕྱོགས་ཀྱི་སངས་རྒྱས་ཐམས་ཅད་ལ་མེ་ཏོག་ལ་སོགས་པས་རིམ་གྲོ་ལེགས་པ་བྱེད་ཅིང་འདིར་ཕྱིན་ཏེ་མཆོད་
རྫས་གཏོར་ཞིང་ཕྲིན་ལས་བཟླས་སོ། །དྲུག་པ་ནི་པད་མོ་དེ་དག་བཞེས་ནས་ཤར་ཕྱོགས་སུ་གཏོར་བས་པད་མོ་ལ་དེ་བཞིན་གཤེགས་པའི་སྐུ་མང་པོ་བཞུགས་ཤིང་ཤེར་ཕྱིན་བསྟན་པས་སེམས་ཅན་བྱང་ཆུབ་དུ་
ངེས་པར་གྱུར་ཏོ་ཞེས་སོ། །འོག་ཕྱོགས་དང་སྟེང་འོག་མདུན་རྒྱབ་ཏུ་གནས་པའོ་ཞེས་འཆད་དོ། །གསུམ་པ་ནི་སྐད་ཅིག་ལ་སྟོང་གསུམ་རིན་པོ་ཆེའི་རང་བཞིན་དུ་འགྱུར་ཐུབ་པས་ལྷ་ལ་སོགས་པ་དང་བྱང་ཆུབ་
སེམས་དཔའ་གཞོན་ནུར་གྱུར་པ་རྣམས་ཀྱང་འདུས་པར་གཟིགས་པར་གྱུར་ཏོ། །ཞེས་བྱ་བ་ནི་གླེང་གཞིའི་ཞེས་གསུངས་པས་སྐུའི་སྣང་བ་ཇི་སྙེད་བྱུང་བ་རྣམས་ཀྱི་རྟེན་བཤད། ཕར་ཕྱིན་དྲུག་གི་ཆོས་འཆད་
པའི་སྣང་བ་བྱུང་བས་ནི་འབྲས་བུ་བསྟན་ནོ། །ཐབས་རྣམ་མཁྱེན་ཡིན་པར་དགོངས་པ་མགོན་པོས་བླངས་སོ། །དེས་ན་གོ་རིམ་མཐུན་ནོ། །དེ་ལྟར་ཡང་གླེང་གཞི་རྒྱས་པར་བཀའ་སྩལ་དོན་མཆོག་རྣམས། ལེགས་

པར་བསྡུས་པ་ཕྱག་འཚལ་ཚིགས་བཅད་ཡིན། ཞེས་སོ། །གླེང་བ་དངོས་སུ་རྣམ་མཁྱེན་དང་པོར་བཤད་པ་དང་མཐུན་པར་ལུས་རྣམ་པར་གཞག་པ་མན་ཆད་དེ་ལྟར་བཤད་པས་གོ་རིམ་མི་མཐུན་པ་མེད་དོ༑ ༑
གཉིས་པ་གྲངས་ངེས་པའི་བརྒལ་ལན་ལ་གཉིས་ཏེ། གྲངས་ཉུང་པ་དང་མང་བར་ཐལ་བའི་བརྒལ་ལན་ནོ། །དང་པོ་ལ་གཉིས་ལས་རྒོལ་བ་ནི་ཡུལ་བརྒྱད་ཡོད་པ་ལ་ལྔ་ལ་མ་བསྟོད་པས་ཉུངས་སོ་ཞེ་ན། །
ལན་ལ་རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་ཀླན་ཀ་སྤང་པའོ། །དང་པོ་ལ་བཞི་སྟེ། སྤྱི་བྱེ་བྲག་དང་། རང་བཞིན་གནས་སྐབས་དང་། རྒྱ་ཆེ་ཆུང་དང་། མཚོན་བྱེད་
ཀྱི་ཆོས་བསྟོད་ཕྱག་གི་ཡུལ་དུ་འདོད་པ་དགག་པའོ། །གསུམ་དུ་ལྔ་འདུས་པས་སྐྱོན་མེད་ཅེས་ཀུན་སྨྲའོ། །འདུ་ཚུལ་དང་པོ་ནི་ཁ་ཅིག་མཁྱེན་གསུམ་གྱི་སྤྱི་ལ་བསྟོད་ལ་དེ་མཚན་ཉིད་པའི་གསུམ་ལ་སོགས་པ་
བརྒྱད་འདུ་བས་ཞེས་སོ། །འདི་དགག་པ་ལ་གསུམ་སྟེ། སྤྱི་བྱེ་བྲག་ཡིན་པར་མི་འཐད་པ་དང་། འཐད་ཀྱང་སྤྱི་ལ་གྲུབ་པས་བྱེ་བྲག་ལ་མི་གྲུབ་པ་དང་། གྲུབ་ཀྱང་ངག་སྔ་ཕྱི་འགལ་བའོ། །དང་པོ་ནི་མགོན་

༄༅། །པོའི་ཉན་ཐོས་ཀྱི་གཞི་ཤེས་ལ་སོགས་གསུངས་ལ། དེ་སྤྱི་ཡིན་ན་བྱེ་བྲག་ངོ་བོ་མི་གཅིག་པར་ཐལ་སྤྱི་ཉན་ཐོས་ཀྱི་གཞི་ཤེས་བྱང་ཆུབ་སེམས་དཔའི་ལམ་ཤེས་དང་བྱེ་བྲག་སངས་རྒྱས་ཀྱི་ཆོས་སྐུ་ངོ་
བོ་མི་གཅིག་པའི་ཕྱིར་དང་། སངས་རྒྱས་ཀྱི་རྣམ་མཁྱེན་དང་སྦྱོར་བཞི་ཡང་མི་གཅིག་པས་སོ། །བྱེ་བྲག་གསུམ་དངོས་སུ་གསུངས་པའི་ཕྱིར་སྤྱི་ལ་བསྟོད་པར་ཇི་ལྟར་འཐད། བྱེ་བྲག་ལ་སྤྱིས་ཁྱབ་པས་སོ་ཞེ་ན།
སྤྱི་མཁྱེན་གསུམ་ལ་ཆོས་ཐམས་ཅད་མཁྱེན་པའང་གྲུབ་པས་བྱེ་བྲག་སྦྱོར་གཞི་ལའང་དེ་འགྲུབ་པར་ཐལ་ལོ། །གཉིས་པ་ནི་སྤྱི་མེ་ཙམ་ལ་བསྒྲུབ་བྱའི་ཆོས་གྲུབ་པས་བྱེ་བྲག་ཙན་དན་གྱི་མེ་ལ་ཡང་དེར་འགྲུབ་པར་
འགྱུར་རོ། །འདོད་ན་དུ་བས་ཙན་དན་གྱི་མེ་སྒྲུབ་ནུས་པར་འགྱུར་རོ། །ཁྱབ་པ་མེད་དོ་ཞེ་ན་འདིར་ཡང་སྤྱི་ལ་བསྟོད་ཀྱང་བྱེ་བྲག་ལ་མ་གྲུབ་པ་མི་འགལ་བས་ཁྱབ་པ་མེད་ཅེས་མཚུངས་སོ། །གསུམ་པ་ནི་བསྡུས་
དོན་དུ་སྤྱི་དང་ཚིག་དོན་དུ་ཉན་ཐོས་ཀྱི་གཞི་ཤེས་ལ་སོགས་པ་བྱེ་བྲག་བསྟོད་ཕྱག་གི་ཡུལ་དུ་འདོད་པ་མི་འགལ་ལམ་སོམས་ཤིགགཉིས་པ་ནི་ཁ་ཅིག་མཁྱེན་གསུམ་རྒྱུའི་དུས་ན་སྦྱོར་བཞིའི་འབྲས་བུའི་དུས་

ན་ཆོས་སྐུ་རྒྱུ་འབྲས་ཀྱི་ཁྱད་པར་དུ་མ་བྱས་པ་རང་བཞིན་ཡིན་ལ་ལོ་ཙཱ་བ་རྒྱ་ཆེ་ཤོས་མཁྱེན་གསུམ་དུ་སྦྱོར་བཞི་འདུ་བར་འདོད་ཀྱིས་ང་ནི་སྦྱོར་བཞི་ཆོས་སྐུ་བསྡོམས་པར་ཡང་མཁྱེན་གསུམ་འདུས་སོ་ཞེས་
སྨྲའོ། །འདི་མི་འཐད་པ་ལ་གསུམ་ལས་རང་བཞིན་གནས་སྐབས་སུ་མི་འཐད་པ་ནི་སྔ་མའི་རིགས་པས་ཤེས་སོ། །གཉིས་པ་འཐད་ཀྱང་རང་བཞིན་ལ་གྲུབ་པས་གནས་སྐབས་ལ་མི་འགྲུབ་པ་ནི་རང་བཞིན་ཤེས་པ་
ཙམ་ལ་བདེ་བ་སྲིད་པས་གནས་སྐབས་སྡུག་བསྔལ་ལ་ཡང་བདེ་བ་སྲིད་པར་འགྱུར་རོ། །གསུམ་པ་སྦྱོར་བཞི་ཆོས་སྐུར་མཁྱེན་གསུམ་འདུ་བ་མི་འཐད་པ་ནི་ཉན་ཐོས་ཀྱི་གཞི་ཤེས་དེ་བྱང་ཆུབ་སེམས་དཔའ་སྦྱོར་
བཞིའམ་སངས་རྒྱས་ཀྱི་ཆོས་སྐུ་གང་དུ་འདུ་འཇིག་རྟེན་སླུ་བར་ཟད་དོ། །གསུམ་པ་ནི་ཁ་ཅིག་མཁྱེན་པ་གསུམ་ནི་དུས་གསུམ་ཆར་དང་འབྲེལ་པ་རང་བཞིན་ཐམས་ཅད་ཀྱི་རྒྱུད་ལ་ཐུན་མོང་པ་འཕགས་པའི་
གང་ཟག་ཐམས་ཅད་ཀྱི་རྒྱུད་ལ་སྐྱེ་བ་ཐོས་བསམ་གྱིས་གཏན་ལ་དབབ་པའི་ཡུལ་ཤེས་བྱ་རྒྱ་མཚོ་ལྟ་བུ་ཡིན་ལ་སྦྱོར་བཞི་ཆོས་སྐུ་ནི་བདག་ཉིད་དང་འབྲེལ་བའི་རྒྱུ་འབྲས་ཀྱི་གནས་སྐབས་མངོན་རྟོགས་ཉུང་

༄༅། །ཟད་སྒྲ་རྩེའི་ཆུ་ཚོད་ཙམ་ཡིན་པས་དེར་ཅི་སྟེ་མི་འདུ་ཞེས་གསུང་ངོ། །འདི་ཡང་རྒྱ་ཆེ་ཤོས་ཤེས་བྱ་ཙམ་ལ་མེའི་འབྲས་བུ་མ་ཡིན་པའང་གྲུབ་པས་ཆུང་ཤོས་དུ་བའི་ཤེས་བྱ་ལ་དེ་འགྲུབ་པར་ཐལ་ལོ། ། །
ཁྱབ་པ་མེད་ན་རྒྱ་ཆེ་ཤོས་མཁྱེན་གསུམ་ལ་བསྟོད་ཕྱག་གྲུབ་ཀྱང་ཆུང་ཤོས་སྦྱོར་བཞི་ཆོས་སྐུ་ལ་མི་འགྲུབ་ན་ཅི་འགལ་ཁྱབ་པ་མེད་དོ། །འདོད་ན་དུ་བ་ཡང་མེའི་འབྲས་བུ་མ་ཡིན་ཞེས་མཚུངས་སོ། །བཞི་
པ་ནི་ཁ་ཅིག་མཁྱེན་གསུམ་མཚོན་བྱེད་ཀྱི་ཆོས་སུམ་ཅུ་ལ་མཁྱེན་གསུམ་ཞེས་བྱ་ལ་དེས་སྦྱོར་བཞི་ཆོས་སྐུ་བསྡུས་སོ་ཞེས་གྲགས་སོ། །དེ་ནི་འཁྲུལ་ཏེ་མགོན་པོས་མཚོན་བྱེད་ཀྱི་ཆོས་རྣམས་བསྟོད་ཕྱག་གི་ཡུལ་
དུ་བཞག་པ་མེད་པར་དེའི་ནང་དུ་འདུས་བས་ཅི་ཞིག་ཕན། གཉིས་པ་ནི་གང་ཟག་ཉན་ཐོས་བྱང་ཆུབ་སེམས་དཔའ་སངས་རྒྱས་རྣམས་ཀྱི་དོན་སྒྲུབ་ལ་གསུམ་གྱིས་ཆོག་པས་དགོས་པ་ལ་ལྟོས་པའི་གྲངས་ངེས་
སོ། གསུམ་པ་ནི་གཉིས་ལས་སྔར་གྱི་ལན་མ་ཐེབས་པ་སྤང་པ་ནི་ཡུམ་བརྒྱད་དུ་བཤད་པ་ལ་ལྔ་ལ་མ་བསྟོད་པས་ཉུང་པར་ཐལ་བའི་ལན་མ་ཐེབས་སོ་ཞེ་ན། རྣམ་ཀུན་མཁྱེན་ཉིད་ཅེས་སོགས་བཤད་པ་ལ་གཞི་

ཤེས་ནས་བསྟོད་པས་གོ་རིམ་མི་འཐད་དོ། །གལ་ཏེ་གླེང་གཞིའི་ལེའུ་དང་གོ་རིམ་མཐུན་པས་སྐྱོན་མེད་དོ་ཞེ་ན། འདིར་ཡང་དེ་དང་གྲངས་མཐུན་པས་སྐྱོན་མེད་དོ་ཞེས་མཚུངས་སོ། །གཞན་ཡང་མཁྱེན་པ་
གསུམ་ལ་འཇུག་སྡུད་བྱེད་ལ་ལྔ་ལ་མི་བྱེད་པའི་རྒྱུ་མཚན་ཅི་ཡིན་ཞེས་མཚུངས་སོ། །གཉིས་པ་ཡུམ་ལས་མཁྱེན་གསུམ་ཡུལ་དུ་མ་བཞག་པ་སྤངས་པ་ནི་ཁ་ཅིག་བསྟོད་ཕྱག་གི་མཁྱེན་གསུམ་བཞག་པ་མེད་ལ་ཡུམ་
ལ་གསུམ་གྱིས་བསྟོད་པ་བརྒལ་ལན་གྱི་གནས་མེད་དོ་ཞེ་ན། གསུམ་པོ་ཡུམ་མ་ཡིན་ན་མགོན་པོས་བརྒྱད་ཆར་ཡུམ་དུ་གསུངས་པ་དང་འགལ་ལོ། །གསུམ་གྱི་ཡོན་ཏན་གྱིས་བསྟོད་ལ་ལྔའི་ཡོན་ཏན་གྱིས་མི་བསྟོད་
པའི་རྒྱུ་མཚན་ཅི་ཞེ་ན་ཁོ་བོའི་ལན་ལས་གཞན་གང་སྨྲས་འཁྲུལ་པ་ཁོ་ནའོ། །གཉིས་པ་བརྒོལ་བ་ནི་སེང་བཟང་གིས་རྣམ་པ་ཐམས་ཅད་མཁྱེན་པ་ཉིད་ཀྱིས་མངོན་པར་རྟོགས་པ་ཐམས་ཅད་བསྡུས་སོ་ཞེས་དང་།
འཕགས་པའི་གང་ཟག་ཐམས་ཅད་བསྡུས་སོ་ཞེས་བཤད་པས་དེ་ཁོ་ནའི་ཡོན་ཏན་བརྗོད་པར་ཆོག་པས་གྲངས་མང་སོ་ཞེ་ན། དེ་ཁོ་ནའི་བརྗོད་ན་ཉན་རང་གི་རིགས་ཅན་དང་པ་མི་སྐྱེའོ། །གསུམ་ཆར་གྱི་

༄༅། །བརྗོད་པ་ལྟར་ན་ཀུན་ཤེས་ཀྱི་བརྗོད་པས་རིགས་ཅན་གཉིས་དང་སོ་སྐྱེ་སྟེ་ཁོང་གི་བཞེད་དོན་སྒྲུབ་པས་སོ། །མཁྱེན་པ་གཉིས་ཀྱི་བརྗོད་པས་ནི་ཐེག་ཆེན་གྱི་རིགས་ཅན་དང་སོ་སྐྱེ་སྟེ་དེའི་གནས་སྐབས་
མཐར་ཐུག་གི་དོན་སྒྲུབ་པའི་ཕྱིར་རོ་ཞེས་གསུངས་སོ། །དེ་ལྟར་ན་ཐེག་ཆེན་གྱི་རིགས་ཅན་དང་སོ་སྐྱེ་པ་ལ་རྣམ་མཁྱེན་གཅིག་པུའི་བརྗོད་པས་ཆོག་པར་འགྱུར་ཏེ་གཙོ་བོ་དང་ཕལ་པའི་རྣམ་མཁྱེན་གྱིས་དེའི་
གནས་སྐབས་མཐར་ཐུག་གི་དོན་སྒྲུབ་པའི་ཕྱིར་རོ། །དེས་ན་མང་བར་ཐལ་བའི་ལན་ཡང་སྔ་མ་ཁོ་ནས་ཐེབས་པར་ཁོ་བོས་རྟོགས་སོ། །གསུམ་པ་གཉིས་ལས། རྒོལ་བ་ནི་ཀུན་ཤེས་དེ་གང་གི་ཡིན་
ཉན་རང་གི་ཡིན་པར་མི་འཐད་དེ་ཡུམ་མ་ཡིན་པས་སོ། །འདི་ལྟར་དེ་དག་གི་དེས་ནི་མི་རྟག་པ་ལ་སོགས་པར་རྟོགས་པ་ཡིན་ལ་མདོ་ལས་གཟུགས་མི་རྟག་པ་དང་རང་སྡུག་བསྔལ་བ་དང་སྟོང་པ་དང་བདག་མེད་འོ་
ཞེས་སྟོན་ཅིང་སྤྱོད་ན་ཡུམ་གྱི་གཟུགས་བརྙན་སྟོན་པ་དང་གཟུགས་བརྙན་ལ་སྤྱོད་དོ་ཞེས་དང་། གཙང་བདག་བདེ་དང་རྟག་ཉིད་ཀྱིས། །ཞེས་པས་ཆོས་སྐུ་ལས་ཕྱིན་ཅི་ལོག་ཡིན་པ་དང་། གཟུགས་སོགས་ཕུང་

པོ་སྟོང་ཉིད་དུ། སྤྱོད་པའི་འདུ་ཤེས་པ་མི་མཐུན་ཕྱོགས་ཞེས་བཤད་པས་སོ། །བྱང་ཆུབ་སེམས་དཔའ་དང་སངས་རྒྱས་ཀྱི་ཡང་མ་ཡིན་ཏེ། ཉན་ཐོས་ཞེས་པ་དང་འགལ་བས་སོ། །སྤྲུལ་པའི་ཉན་ཐོས་ཀྱི་ཡང་།
 མ་ཡིན་ཏེ་ཐེག་ཆེན་གྱི་གཞི་ཤེས་ཡིན་པས་ཉེར་ཞིར་ཁྲིད་པར་མེད་པས་སོ། །ཀུན་ཤེས་ཀྱི་ལྡོག་ཀྱང་མ་ཡིན་ཏེ་བྱེ་བྲག་ཐམས་ཅད་སྤངས་པའི་སྤྱི་མི་རྙེད་པའི་ཕྱིར་རོ་ཞེ་ན། གཉིས་པ་ལན་ནི་གཞི་ཤེས་
ཙམ་ལྡོག་ཡིན་ནོ་གསུངས་པ་ནི་སྔར་བཀག་པ་དང་ཉན་ཐོས་ཞེས་གསུངས་པ་དང་འགལ་ལོ། །དེས་ན་ཉན་རང་གི་གཞི་ཤེས་ཡིན་ནོ། །དེ་ཡུམ་མ་ཡིན་པས་བསྟོད་པའི་ཡུལ་དུ་འགལ་ལོ་ཞེ་ན། ཡུམ་མཚན་
ཉིད་པ་མ་ཡིན་ཡང་བསྟོད་པའི་ཡུལ་དུ་འགྱུར་ཏེ་རྒྱལ་སྲས་ཀྱི་ལམ་ཤེས་བཞིན་ནོ། །དེས་ན་ཡུམ་བཏགས་པ་བ་ཡིན་ནོ། །རྒྱུ་མཚན་ནི་ཚོགས་པའི་མིང་གིས་ཡ་རྒྱལ་ལ་བཏགས་སོ། །དགོས་པ་ནི་གཉིས་པོའང་
ཡུམ་ལ་འཇུག་པར་བྱ་བའི་ཕྱིར་རོ། །དངོས་པོ་ལ་གནོད་པ་ནི་ཆོས་རབ་ཏུ་རྣམ་འབྱེད་ཡིན་ཡང་རབ་ཀྱི་མཐར་མ་ཐུག་པས་སོ། །སྡུད་འགྲེལ་ལྟར་ན་ཡུམ་གྱི་མཚན་ཉིད་ཆོས་རབ་ཏུ་རྣམ་པར་འབྱེད་པའི་བློ་བདག་

༄༅། །མེད་རྟོགས་པའི་རང་བཞིན་དུ་གྱུར་པ་ལ་འདོད་པས་མཚན་ཉིད་པ་ཡིན་ནོ། །བཞི་པ་ལ་རྒོལ་ལན་གཉིས་ལས་རྒོལ་བ་ནི་ཡུམ་དང་སྲས་ཀྱི་རྒྱུ་འབྲས་ཡིན་པས་སྔ་ཕྱི་འགྲུབ་དགོས་ལ་གཞི་ཤེས་ལམ་
ཤེས་རྣམ་མཁྱེན་ཐོབ་ནས་ཉན་རང་དང་བྱང་ཆུབ་སེམས་དཔའ་དང་སངས་རྒྱས་སུ་མ་གྱུར་པ་མི་སྲིད་པས་ཡུམ་སྲས་སུ་མི་འཐད་དོ་ཞེ་ན་ལན་ལ་གཉིས་ལས་རྟོགས་པས་བཏགས་པ་དགག་པ་ནི་ཁ་ཅིག་མཁྱེན་
གསུམ་རྣམ་འཇོག་གི་རྒྱུ་ཡིན་པ་ལ་འཕགས་པའི་གང་ཟག་རྣམ་བཞག་གི་འབྲས་བུ་ཡིན་ནོ་ཞེས་སོ། །མ་ཡིན་གྱི་སངས་རྒྱས་ཀྱི་ས་ལ་གཞི་ཤེས་ལམ་ཤེས་ཡོད་པས་ཉན་རང་དང་བྱང་ཆུབ་སེམས་དཔའ་ཡོད་པར་
ཐལ་བ་དང་། གཞི་ཤེས་ཉན་རང་གཉིས་ཀྱི་རྣམ་འཇོག་གི་རྒྱུ་ཡིན་ན་མཚན་ཉིད་གཅིག་གིས་མཚོན་བྱ་གཉིས་མཚོན་སྲིད་པ་ཐལ་ལོ། །གཉིས་པ་དོན་ལ་གནས་པ་དགོད་པ་ནི་བཞེད་དོན་སྒྲུབ་པ་དང་། དངོས་
པོ་སྐྱེད་པའི་ཡུམ་སྲས་ཀྱི་དོན་གནས་པའོ། །དང་པོ་ནི་ཉན་ཐོས་ལ་སོགས་པའི་བཞེད་དོན་ཉེར་ཞིར་ཁྲིད་པ་ལགས་གཞི་ཤེས་ལགས་པས་སྒྲུབ་པའི་ཕྱིར་རོ། །གཉིས་པ་ནི་ཆོས་མཆོག་མན་ཆད་ཀྱི་གཞི་ཤེས་ལམ་

ཤེས་དང་རྡོ་རྗེ་ལྟ་བུ་མན་ཆད་ཀྱི་རྣམ་མཁྱེན་རྗེས་མཐུན་ནི་ཉན་རང་བྱང་ཆུབ་སེམས་དཔའ་འཕགས་པ་དང་སངས་རྒྱས་སྐྱེད་པར་བྱེད་པའི་ཡུམ་ཡིན་ཏེ། གང་དག་འདས་དང་ཕྱོགས་བཅུའི་འཇིག་རྟེན་མགོན་
གང་དང་། །མ་འོངས་དུས་ན་འབྱུང་འགྱུར་དེ་དག་འདི་ལས་འབྱུང་། །འཇིག་རྟེན་སྟོན་པ་རྒྱལ་བ་རྣམས་ཀྱི་སྐྱེད་བྱེད་ཡུམ། །ཞེས་གསུངས་སོ། །ལྔ་པ་མཚམས་སྦྱར་བ་ནི་དེ་ལྟར་དངོས་སུ་མཆོད་པར་བརྗོད་ནས་
ཤུགས་ལ་བརྩམ་པར་དམ་བཅས་པ་ལ་དགོས་པ་ཅི་ཡོད་སྙམ་པ་ལ་རྣམ་པ་ཐམས་ཅད་མཁྱེན་ཉིད་ལམ་ཞེས་སོགས་ཏེ་མཆོད་བརྗོད་དང་དགོས་འབྲེལ་གྱི་མཚམས་སྦྱར་བའོ། །གསུམ་པ་ལ་གསུམ་སྟེ། དགོས་
པའི་དོན་དང་། བསྡུས་པའི་དོན་དང་། ཚིག་གི་དོན་ནོ། །དང་པོ་ལ་གཉིས་ཏེ། དགོས་པ་སོ་སོའི་རང་བཞིན་དང་། ཐུན་མོང་གི་མཇུག་བསྡུ་བའོ། །དང་པོ་ལ་བཞི་སྟེ་མཆོད་བརྗོད་ཐོས་པ་ལས་
དང་བ་དང་། དང་བ་ལས་གུས་པ་དང་། གུས་པ་ལས་འཇུག་པ་དང་། ཞུགས་པ་ལས་ལེགས་པའི་མཆོག་འཐོབ་པའོ། །དང་པོ་ལའང་གཉིས་ཏེ། རྐྱེན་དང་རང་བཞིན་ནོ། །དང་པོ་ནི་བརྗོད་ཀྱིས་དྲངས་སོ།

༄༅། །གང་ཞེ་ན་ཡོན་ཏན་གྱི་ཆེ་བའི་བདག་ཉིད་མཐར་ཐུག་པས་ཕུལ་དུ་བྱུང་བ་དང་ལྡན་པར་རོ། །གང་གི་ཞེ་ན་ཡུམ་འདིའོ་ཞེས་སོ། །གང་གིས་ཞེ་ན་མཆོད་བརྗོད་ཀྱི་ཚིགས་སུ་བཅད་པ་དེས་ནིའོ། །
གཉིས་པ་ལ་གཉིས་ཏེ། དད་པས་རྗེས་འབྲངས་དང་། ཆོས་ཀྱི་རྗེས་འབྲངས་དང་། ས་སྐྱེ་ཚུལ་ལོ། །དང་པོ་ནི་དད་པ་སྐྱེའོ་ཞེས་དྲངས་སོ། །ཁྱད་པར་བཞི་ལས་རྒྱུ་ནི་ཚིགས་བཅད་དེ་ཐོས་པས་རྐྱེན་བྱས་
ནས་སོ། །གང་ཟག་ནི་གཉིས་ཡོད་པ་ལས་རེ་ཤིག་ཚིག་ཙམ་ལས་ཡིད་ཆེས་སྐྱེ་བ་དད་པས་རྗེས་སུ་འབྲངས་པ་རྣམས་ནིའོ། །ཡུལ་ནི་འདི་ལའོ། །ངོ་བོ་ནི་དེ་དག་འབྱུང་ངམ་མི་འབྱུང་སྙམ་པའི་ཐེ་ཚོམ་མེད་
པར་རོ། །ཐོས་མ་ཐག་སྐྱེ་བས་མྱུར་དུའོ། །རབ་ཏུ་སྟེ་ཆེན་པོའོ།། གཉིས་པ་ནི་དེ་ལ་རབ་ཏུ་དད་པ་སྐྱེ་ལ་བྱེད་པ་ཉིད་དོ་ཞེས་དྲངས་སོ། །ཁྱད་པར་ལྔ་ལས་རྒྱུ་ནི་དེ་ཐོས་ནས་ཞེས་སོ། །གང་ཟག་གི་ཆོས་ཀྱི་མཚན་
ཉིད་རྟོགས་ནས་ཡིད་ཆེས་སྐྱེ་བ་ཆོས་ཀྱི་རྗེས་སུ་འབྲངས་པ་རྣམས་ཀྱང་ངོ་། །ལར་ནི་སྔ་མར་མ་ཟད་ཅེས་པའོ། །ཡུལ་ནི་ཡུལ་དེ་ལའོ། །ངོ་བོ་ནི་རབ་ཏུའོ། །རྟོག་སྤྱོད་བྱེད་པས་ཐེ་ཚོམ་མེད་པ་དང་མྱུར་བ་མ་སྨོས་

སོ༑ ༑རྒྱུ་མཚན་ནི་གསོད་པ་མ་མཐོང་ཞེས་དྲངས་སོ། །གང་ཟག་ནི་ཆོས་ཀྱི་རྗེས་སུ་འབྲངས་པ་རྣམས་ཀྱིས་སོ། །ཡུལ་ནི་མཆོད་བརྗོད་ཚིགས་སུ་བཅད་པའི་བརྗོད་བྱའི་དོན་གྱི་མཚན་ཉིད་དེ་རང་བཞིན་གྱི་
ཡུལ་ལའོ། །དེ་ཉིད་གང་ཞེ་ན་བཞི་རུ་ཞེས་སོགས་སོ། །ཡུལ་སྐྱེ་མེད་དུ་གང་གིས་གྲུབ་ཅེ་ན་ཡུལ་གཞི་ལམ་རྣམ་པ་ཆོས་ཅན་བདེན་པའི་སྐྱེ་བ་མེད་དེ་བདེན་པའི་གཅིག་ཏུ་འདུས་པའི་ངོ་བོ་ཉིད་དང་བྲལ་བའི་ཕྱིར་
རོ༑ ༑འདི་ལའང་རྟགས་དགོད་པ་དང་། སྦྱོར་བའི་དོན་གསུམ་ངོས་གཟུང་བ་དང་། ལུང་དང་སྦྱར་བ་གསུམ་གྱིས་ངེས་པར་བྱ་བའོ། །དང་པོ་ནི་དངོས་པོ་འདི་ཆོས་ཅན་བདེན་པའི་དངོས་བོས་སྟོང་སྟེ་བདེན་
པའི་གཅིག་དང་དུ་མ་དང་བྲལ་བའི་ཕྱིར་རོ་ཞེས་པའོ། །གཉིས་པ་ལ་གསུམ་སྟེ། ཆོས་ཅན་དང་བསྒྲུབ་བྱ་དང་གཏན་ཚིགས་ཀྱི་དོན་ནོ། །དང་པོ་ནི་སྣང་བ་ཆོས་ཅན་དུ་གཞག་པར་རིགས་ཏེ་སྣང་བར་མ་འདུས་
པའི་ཆོས་མེད་པས་ཁྱབ་པའི་སྟོང་ཉིད་རྟོགས་པ་ལེགས་པའི་ཡོན་ཏན་ཡོད་པས་སོ་གསུངས་སོ། །དངོས་པོ་ཆོས་ཅན་དུ་བཞག་ཀྱང་སྐྱོན་མེད་དེ་དེ་ལ་བདེན་དངོས་ཁོག་ན་དངོས་མེད་བདེན་པའི་དངོས་པོར་

༄༅། །དོགས་པ་མེད་པས་སོ། །སློབ་དཔོན་གྱིས་ཀྱང་གང་གི་དངོས་པོ་ཞེས་གསུངས་པ་ཡིན་ནོ། །གཉིས་པ་ལ་གསུམ་སྟེ། དགག་བྱའི་ཆོས་ཀྱི་དོན་དང་། དེ་བཀག་པ་བསྒྲུབ་བྱའི་ཆོས་ཀྱི་དོན་དང་། བསྒྲུབ་
བྱའི་དོན་དངོས་སོ། །དང་པོ་ལ་གསུམ་ཏེ། རྟོག་པས་བཏགས་པ་དགག་པ་དང་།དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ་སྣང་བ་དགག་བྱའི་ཆོས་སུ་འདོད་པ་དང་། བློ་
དགག་བྱའི་ཆོས་སུ་འདོད་པ་དགག་པའོ། །དེ་ལ་ཁ་ཅིག་སྣང་བ་ཉིད་དགག་བྱ་ཡིན་ཏེ་ཉེས་པ་ཐམས་ཅད་འདི་ལས་བྱུང་བས་སོ་ཞེས་ཟེར་རོ། །འདི་དགག་པ་ལ་གཉིས་ཏེ། རིག་པས་མི་འཐད། ལུང་དང་འགལ་–
བའོ། །དང་པོ་ལ་གསུམ་ཏེ། སྣང་བ་དགག་མི་དགོས་པ་དང་། མི་ནུས་པ་དང་། བཀག་ན་སྐྱོན་དུ་འགྱུར་བའོ། །དང་པོ་སྣང་བ་དགག་མི་དགོས་ཏེ་དེ་ལ་བདེན་ཞེན་མེད་ན་འཁོར་བའི་རྒྱུ་དང་ཐར་པའི་གེགས་
མ་ཡིན་པས་སོ། །གཉིས་པ་ནི་སྣང་བ་དགག་པར་མི་ནུས་ཏེ་མ་དཔྱད་པའི་མངོན་སུམ་གྱིས་གྲུབ་པས་སོ། །མངོན་སུམ་མི་འདོད་ན་དེ་ལ་བརྟེན་པའི་རྗེས་དཔག་ཀྱང་མི་འབྱུང་པས་འཇིག་རྟེན་པའི་ཡོད་མེད་ངེས་

པའི་ཐ་སྙད་རྒྱུན་ཆད་པར་འགྱུར་རོ། །གསུམ་པ་ནི་སྣང་བ་བཀག་ན་སྐྱོན་དུ་འགྱུར་ཏེ་བསྒྲུབ་བྱའི་ཆོས་ཅན་བཀག་པས་རྟགས་ལྟར་སྣང་དུ་འགྱུར་པ་དང་ཡུལ་སྣང་སྟོང་ཚོགས་པ་མེད་པས་སྒྱུ་མ་ལྟ་བུ་རྟོགས་པ་
མེད་པ་དང་། བྱང་ཆུབ་ཀྱི་ཕྱོགས་ཀྱི་ཆོས་ལེགས་པ་འཕགས་པའི་ཡོན་ཏན་གྱི་ཆོས་འགའ་ཞིག་མི་སྲིད་པར་འགྱུར་བས་སོ། །གཉིས་པ་ནི། སྤྱོད་འཇུག་ལས། ཇི་ལྟར་མཐོང་ཐོས་ཤེས་པ་
དག །འདིར་ནི་བཟློག་པར་བྱ་མིན་ཏེ། །ཞེས་དང་། བདེན་གཉིས་ལས་སྣང་བའི་ངོ་བོ་གང་ཡིན་པ། །དེ་ནི་འགོག་པ་མ་ཡིན་ནོ། །ཉམས་སུ་མྱོང་བ་གང་ཡང་ནི། །འགག་པར་རིག་པར་མ་ཡིན་ནོ། །ཞེས་
གསུངས་པ་དང་འགལ་ལོ། །གཉིས་པ་ནི་ཁ་ཅིག་སྣང་བ་ལ་བདེན་པར་ཞེན་པ་དགག་བྱའི་ཆོས་ཡིན་ཏེ། འདིར་ནི་སྡུག་བསྔལ་རྒྱུར་གྱུར་པའི། །བདེན་པར་རྟོགས་པ་བཟློག་བྱ་ཡིན། །ཞེས་གསུངས་པའི་ཕྱིར་
རོ་ཞེས་ཟེར་རོ། །དེ་དགག་པ་ལ་གཉིས་ཏེ། །བརྟགས་ན་མི་འཐད། རྟགས་མ་ངེས་པར་ཐལ་བའོ། །དང་པོ་ནི་དེ་བདེན་པའི་གཅིག་དང་དུ་བྲལ་དང་འགལ་ལམ། མི་འགལ་དང་པོ་ལྟར་ན་དེ་བདེན་པའི་ཚིག་

༄༅། །དང་དུ་མར་འགྱུར་རོ། །དེས་མ་ངེས་ན་བྱས་པ་ལ་རྟག་པ་ཁེགས་ཀྱང་མི་རྟག་པར་མི་འགྲུབ་ཅེས་མཚུངས་སོ། །གཉིས་པ་ལྟར་ན་དགག་མི་ནུས་པར་འགྱུར་རོ། །གཉིས་པ་ནི་དགག་བྱའི་ཆོས་
ཡིན་ན་མི་མཐུན་ཕྱོགས་ལའང་རྟག་ཞུགས་པས་མ་ངེས་པར་འགྱུར་རོ། །གཞན་ཡང་དེ་དག་བསྒྲུབ་བྱའི་ཆོས་དང་དངོས་འགལ་མ་ཡིན་པའི་ཕྱིར་དགག་བྱའི་ཆོས་སུ་མི་འཐད་དོ། །གཉིས་པ་དོན་ལ་གནས་པ་དགོད་
པ་ནི། དགག་བྱའི་ཆོས་བདེན་པའི་དངོས་པོ་ནི་ཡོད་དོ་ཤེ་ན་རྣམ་འཇོག་ཆོས་གཞན་ལ་མི་ལྟོས་པ་དགོས་པ་ཡིན་ཏེ་རྩ་བ་ཤེས་རབ་ལས། རང་གཞན་དག་ནི་བཅོས་མིན་དང་། །གཞན་ལ་ལྟོས་པ་མེད་པ་ཡིན། ཞེས་
པས་སོ། །རྒྱུ་རྐྱེན་ལས་མ་སྐྱེས་པའི་དངོས་པོ་དགོས་ཏེ། །རང་བཞིན་རྒྱུ་དང་རྐྱེན་ལས་ནི། །འབྱུང་བར་རིག་པ་མ་ཡིན་ནོ། །རྒྱུ་དང་རྐྱེན་ལས་བྱུང་བ་ནི། །རང་བཞིན་བྱས་པ་ཅན་དུ་འགྱུར། །ཞེས་སོ། །
གཞན་དུ་མི་འགྱུར་བའི་དངོས་པོ་དགོས་ཏེ། རང་བཞིན་གཞན་དུ་འགྱུར་བ་ནི། །ནམ་ཡང་འཐད་པ་མ་ཡིན་ནོ། །ཞེས་གསུངས་པས་སོ། །དེས་ན་དགག་བྱའི་ཆོས་ནི་གཞན་གྱིས་བཏགས་པ་ཡིན་ཏེ། བདེན་

གཉིས་ལས། ཡང་དག་པར་ཞེས་བྱ་སོགས་པར། །གཞན་གྱིས་ཡོངས་སུ་བཏགས་པ་འགོག །ཅེས་དང། དེ་བས་འདིར་ནས་འདི་ལྟ་བུས། །བཏགས་པ་ཁོ་ན་དགག་པར་རིགས། ཞེས་དང་། །བཏགས་པ་མ་
ཡིན་འགོག་པ་འདི། །བདག་ལ་གནོད་འགྱུར་འབའ་ཞིག་གོ །རྣམ་པར་རྟོག་པ་སྣང་བའི། །གཙོ་བོ་ལགས་ཡང་དག་པ། །དངོས་པོ་རྣམས་ཀྱི་རྒྱུར་གྱུར་པ། །གཞན་གྱི་བཏགས་གང་དེ་འགོག་གོ །ཞེས་པས། །
དགག་བྱའི་ཆོས་དེའི་རང་མཚན་ནི་ཤེས་བྱ་ལ་མི་སྲིད་པ་ཡིན་ནོ། །གསུམ་པ་རྩོད་པ་སྤང་པ་ལ་རྩོད་པ་དགོད་པ་དང་། དེ་སྤང་པའོ། །དང་པོ་ནི་དགག་བྱ་དེ་མི་སྲིད་པའི་ཕྱིར་རང་གཞན་མེད་པ་ཡང་མ་གྲུབ་
པར་འགྱུར་རོ། །དེ་འདོད་ན་བདེན་པའི་རང་བཞིན་གྲུབ་པར་འགྱུར་རོ། །ཞེ་ན། དོན་དམ་དུ་འདོད་པ་ཡིན་ནོ། །དེ་ལྟར་ན་བདེན་པའི་རང་བཞིན་འགྲུབ་པར་འགྱུར་རོ་ཞེ་ན། ཁྱབ་པ་མེད་དེ་གཞི་མ་གྲུབ་པས་
སོ། །དེ་ལྟ་མ་ཡིན་ན་མོ་གཤམ་གྱི་བུ་ལ་སྔོན་པོ་བཀག་པས་སྔོ་མིན་གྲུབ་པར་ཐལ་ལོ། །ཀུན་རྫོབ་དུ་ཁྱབ་པ་མེད་པ་ཡིན་ཏེ་སྣང་བ་གཞི་གྲུབ་པ་ལ་བདེན་པའི་རང་བཞིན་བཀག་པ་ཉིད་རང་བཞིན་མེད་པ་ཡིན་

༄༅། །ནོ༑ ༑གཉིས་པ་སྒྲུབ་བྱའི་ཆོས་ནི་བདེན་པའི་དངོས་པོ་བཀག་པའི་མེད་དགག་ཡིན་ནོ། །གསུམ་པ་སྒྲུབ་བྱའི་དོན་དངོས་ལ་གསུམ་སྟེ། རྟོགས་པས་བཏགས་པ་དགག་པ་དང་། དོན་ལ་གནས་པ་དགོད་
པ་དང་། དེ་ལ་རྩོད་པ་སྤང་པའོ། །དང་པོ་ལ་གསུམ་སྟེ། བདེན་གཉིས་ཚོགས་དོན་སྒྲུབ་བྱར་འདོད་པ་དང་། སྣང་སྟོང་ཚོགས་དོན་སྒྲུབ་བྱར་མི་འདོད་པ་དང་། ཆ་གཉིས་སུ་འདོད་པ་དགག་པའོ། །དང་པོ་ལ་ཁས་
བླངས་རྗེས་སུ་བརྗོད་པ་དང་། དགག་པ་གཉིས་ལས། དང་པོ་ནི་ཁ་གཅིག་སྒྲུབ་བྱ་སྣང་བ་དང་བདེན་པས་སྟོང་པ་ཚོགས་དོན་ཡིན་ལ་དེ་དག་ཀྱང་རིམ་པ་ལྟར་ཀུན་རྫོབ་དང་དོན་དམ་པའི་བདེན་པ་ཡིན་ནོ། །རྗེས་
དཔག་གིས་ཚོགས་དོན་གཞལ་ཡང་རིགས་ཤེས་མ་ཡིན་ཞིང་། རིགས་ཤེས་ཀྱིས་སྟོང་ཉིད་རྐྱང་པ། གཞལ་ཡང་རྗེས་དཔག་མ་ཡིན་ནོ། །ཡུལ་བདེན་གཉིས་ངོ་བོ་གཅིག་བློ་རིགས་ཤེས་རྗེས་དཔག་ངོ་
བོ་གཅིག་གོ་ཞེས་ཟེར་རོ། །གཉིས་པ་དེ་དགག་པ་ལ་གཉིས་ཏེ། རྟོགས་བྱའི་ཡུལ་དང་། དེ་རྟོགས་ཀྱི་བློ་མི་འཐད་པ་ལ། དང་པོ་ལ་གཉིས་ཏེ། སྟོང་ཉིད་ཡོངས་སྤྱོད་དོན་དམ་བདེན་པ་དང་། དེས་ན་བདེན་གཉིས་ངོ་བོ་

གཅིག་པ་མི་འཐད་པའོ། །དང་པོ་ནི་སྣང་སྟོང་ཚོགས་དོན་སྒྲུབ་བྱ་ཡིན་པ་ནི་བདེན་མོད། སྟོང་ཉིད་དོན་དམ་གྱི་བདེན་པ་མ་ཡིན་པར་ཐལ་ཏེ་བློ་ཡི་ཡུལ་དུ་ཡོངས་སྤྱོད་དུ་གྲུབ་པའི་ཕྱིར་རོ། །དེའི་ཁྱབ་པའང་།
སྤྱོད་འཇུག་ལས། དོན་དམ་བློའི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་པ་དང་། ཆོས་ཉིད་ཤེས་བྱ་མ་ཡིན་ཏེ། །དེ་ནི་ཤེས་པར་ནུས་མ་ཡིན། །ཞེས་པ་དང་། ཡབ་སྲས་མཇལ་བ་ལས།
དོན་དམ་པའི་བདེན་པ་དེ་ནི་བརྗོད་དུ་མེད་པ་སྟེ་མ་མཐོང་པ་མ་ཐོབ་པ་རྟོགས་པར་མ་བྱས་པ་སྤྲོས་པ་དང་བྲལ་བ་སྟེ་ཞེས་དང་། ཀུན་རྫོབ་དང་དོན་དམ་པའི་བདེན་པ་བསྟན་པ་ལས་དོན་དམ་པའི་བདེན་པ་
ཡིན་གྱི་རང་བཞིན་གྱི་ཡུལ་དུ་གྱུར་ན་ནི་དོན་དམ་པ་ཞེས་བྱ་བའི་གྲངས་སུ་མི་འགྱུར་ཏེ། ཀུན་རྫོབ་ཀྱི་བདེན་པ་ཉིད་དུ་མི་འགྱུར་རོ་ཞེས་དང་། དོན་དམ་པའི་བདེན་པ་ནི་བརྗོད་དུ་མེད་པ་སྟེ་ཐམས་ཅད་
མཁྱེན་པའི་ཡེ་ཤེས་ཀྱི་ཡུལ་གྱི་བར་ལས་འདས་པ་ཡིན་ཏེ་ཞེས་བཤད་པ་ཡིན་ནོ། །གཞན་ཡང་བདེན་དངོས་ཀྱི་སྟོང་པ་དེ་ཉི་ཚེ་བའི་སྟོང་ཉིད་དུ་འགྱུར་ཏེ་དོན་དམ་པར་སྟོང་ཉིད་ཀྱིས་མི་སྟོང་པའི་ཕྱིར་རོ། །

༄༅། །གལ་ཏེ་ཤེས་བྱ་ལ་སྟོང་ཉིད་ཀྱིས་ཁྱབ་པས་ཉི་ཚེ་བའི་སྟོང་ཉིད་དུ་མི་འགྱུར་ཞེ་ན། ཤེས་བྱ་ལ་རྟག་པའི་བདག་མེད་ཀྱིས་ཁྱབ་པས་གང་ཟག་གི་བདག་ནི་དོན་དམ་དུ་འདོད་པ་ཡང་ཉི་ཚེ་བའི་སྟོང་
ཉིད་མ་ཡིན་ཞེས་མཚུངས་སོ། །གཉིས་པ་ནི་དེས་ན་བདེན་དངོས་ཀྱིས་སྟོང་པ་ཀུན་རྫོབ་ཡིན་པས་ཀུན་རྫོབ་གཉིས་ངོ་བོ་གཅིག་པས་བདེན་གཉིས་ངོ་བོ་གཅིག་ཏུ་མི་འགྱུར་རོ། །དངོས་པོ་སྣང་བ་ན་དོན་དམ་
པ་སྣང་བར་ཐལ་བ་དང་། དོན་དམ་གྱི་དངོས་པོ་ཤེས་བྱ་ལ་སྲིད་པར་འགྱུར་ཏེ་དངོས་པོ་དང་སྟོང་ཉིད་ངོ་བོ་གཅིག་པས་སོ། །གལ་ཏེ་ངོ་བོ་གཅིག་ཀྱང་དོན་དམ་གྱི་དངོས་པོར་མི་འགྱུར་ཏེ། སྟོང་ཉིད་ཡུལ་དུ་
བྱེད་པའི་བློ་ལ་ལྟོས་ནས་དོན་དམ་དུ་ཧྲིལ་དང་། སྣང་བ་ཡུལ་དུ་བྱེད་པའི་བློ་ལ་ལྟོས་ནས་ཀུན་རྫོབ་དུ་ཧྲིལ་གྱིས་སོང་བས་བློ་ངོར་གཉིས་ལ་ལྟོས་ནས་འཇོག་པས་དེ་དག་མེད་དོ་ཞེ་ན། འདིར་ཡང་དུས་གཉིས་
པར་མི་སྡོད་པ་དང་དོན་བྱེད་ནུས་པ་ཡུལ་དུ་བྱེད་པའི་བློ་ལ་ལྟོས་ནས་མི་རྟག་པ་དང་དངོས་པོ་ཕར་ཧྲིལ་ཚུར་ཧྲིལ་དུ་འཇོག་པས་དངོས་པོ་སྣང་ཡང་མི་རྟག་པའི་མི་སྣང་ཞིང་དངོས་པོར་མི་རྟག་པའི་མི་འགྱུར་རོ་

ཞེས་མཚུངས་སོ། །དོན་དམ་གྱི་བདེན་པ་ལ་ངོ་བོ་ཉིད་མེད་པས་ཀྱང་ངོ་བོ་གཅིག་པ་མི་སྲིད་དོ། །དགོངས་འབྲེལ་ལས། འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་དང་ཐ་དད་བྲལ་བའི་མཚན་ཉིད་
དེ། །ཅིག་དང་ཐ་དད་ཉིད་དུ་གང་རྟོགས་པ། །དེ་དག་ཚུལ་བཞིན་མ་ཡིན་ཞུགས་པ་ཡིན། །ཞེས་སོ། །གཉིས་པ་ནི་རྗེས་དཔག་གིས་ཚོགས་དོན་རྟོགས་པ་དེ་རིགས་ཤེས་སུ་ཐལ་ཏེ་འགལ་འབྲེལ་རྟོགས་པའི་
ཕྱིར་རོ། །མ་ངེས་ན་ཚུལ་གསུམ་རྟགས་ཀྱི་ཐ་སྙད་སྒྲུབ་པའང་མ་ངེས་ཞེས་མཚུངས་སོ། །གཉིས་པ་ལ་གཉིས་ཏེ། ལུགས་དགོད་པ་དང་། སུན་དབྱུང་བའོ། །དང་པོ་ནི་ཁ་གཅིག་རྟགས་དང་རྗེས་དཔག་གིས་
ཅིར་ཡང་མ་གྲུབ་པའི་སྤྲོས་བྲལ་སྒྲུབ་ཅིང་འཇལ་གྱི་སྟོང་ཉིད་བདེན་པ་གཉིས་ཀ་ལྟར་ཡང་ཡོངས་གཅོད་དུ་མ་གྲུབ་བོ་ཟེར་རོ། །གཉིས་པ་དེ་དགག་པ་ལ་གཉིས་ཏེ། སྣང་བ་བདེན་དངོས་སུ་འགྱུར་བ་དང་། བརྟགས་
ན་མི་འཐད་པའོ། །དང་པོ་ནི། སྣང་བ་འདི་བདེན་དངོས་ཀྱིས་སྟོང་པ་དང་བདག་མི་གཅིག་པར་འགྱུར་ཏེ་བདེན་དངོས་ཀྱིས་སྟོང་པ་ཡོངས་གཅོད་དུ་མ་གྲུབ་པའི་ཕྱིར་རོ། །འདོད་ན་བདེན་དངོས་སུ་འགྱུར་རོ། །

༄༅། །གཉིས་པ་ནི་རྗེས་དཔག་གིས་སྣང་བ་རྐྱང་པ་འཇལ་ལམ་སྣང་སྟོང་ཚོགས་དོན་འཇལ། དང་པོ་ལྟར་ན་དེ་མ་དཔྱད་པའི་མངོན་སུམ་གྱིས་གཞལ་བས་རྗེས་དཔག་དོན་མེད་དོ། །གཉིས་པ་ལྟར་ན་སྟོང་ཉིད་།
ཡོངས་གཅོད་དུ་མི་གཞལ་བ་མི་ཉམས་སོ། །གསུམ་པ་ཆ་གཉིས་སུ་འདོད་པ་དགག་པ་ལ་གཉིས་ཏེ། ལུགས་དགོད་པ་དང་། སུན་དབྱུང་བའོ། དང་པོ་ནི་ཁ་གཅིག་སྣང་སྟོང་ཚོགས་དོན་དང་སྣང་བ་ཙམ་དུའང་མི་
དམིགས་པའི་དཔྱད་བཟོད་དང་དོན་དམ་གྱི་བསྒྲུབ་བྱ་ཡིན་ནོ་ཞེས་ཟེར་རོ། །གཉིས་པ་དེ་དགག་པ་ལ་གསུམ་སྟེ། ཁྱབ་པ་གྲུབ་དུས་ན་བསྒྲུབ་བྱ་གྲུབ་ཟིན་པ་དང་། བསྒྲུབ་བྱ་མི་སྲིད་པ་དང་། སྲིད་ན་ཀུན་རྫོབ་ཀྱི་
བདེན་པར་ཐལ་ལོ། །དང་པོ་ནི། བརྟགས་ལ་དོན་དམ་གྱིས་ཆོས་དེས་ཁྱབ་པ་ངེས་པ་སྲིད་དམ་མི་སྲིད། དང་པོ་ལྟར་ན་དཔེའི་སྟེང་དུ་རྟགས་ལྡན་ཙམ་དང་སྣང་བ་ཡང་དག་དུ་ཡོད་པའི་ཚོགས་པ་དངོས་སུ་
ཁེགས་པ་ན་ཆོས་ཅན་རྟགས་ལྡན་དང་ཡང་ཚོགས་པ་ཁེགས་པས་ཁྱབ་པ་གྲུབ་དུས་ན་བསྒྲུབ་བྱ་གྲུབ་ཟིན་དུ་འགྱུར་རོ། །གཉིས་པ་ལྟར་ན་རྟགས་མ་ཡིན་པར་འགྱུར་རོ། །གཉིས་པ་ནི་སྣང་བ་གྲུབ་བམ་མ་གྲུབ། སྣང་

བ་གྲུབ་ན་མ་དམིགས་པ་མེད་ཅིང་མ་གྲུབ་ན་ཆོས་ཅན་དང་། ཆོས་ཀྱི་ཚོགས་པ་མེད་པས་བསྒྲུབ་བྱ་མི་སྲིད་པར་འགྱུར་རོ། །གསུམ་པ་ནི་བསྒྲུབ་བྱ་ལ་ཆོས་ཅན་དང་ཆོས་ཀྱི་ཚོགས་དོན་གྱིས་ཁྱབ་པས་ཀུན་རྫོབ་ཀྱིས་
བདེན་པར་འགྱུར་རོ། །གཞན་ཡང་རྒྱུད་བླ་མ་ལས། ཕྲ་ཕྱིར་ཐོབ་པའི་ཡུལ་མིན་ཏེ། །དོན་དམ་ཡིན་ཕྱིར་བསམ་པས་མིན། །ཆོས་ཉིད་ཟབ་ཕྱིར་འཇིག་རྟེན་པའི། །བསྒོམས་པ་ལགས་པས་ཡུལ་
མ་ཡིན། །གང་ཕྱིར་གཟུགས་ལ་དམུས་ལོང་བཞིན། །བྱིས་པས་དེ་སྔོན་མཐོང་མ་མྱོང་། །ཞེས་གསུངས་པས་དོན་དམ་རྗེས་དཔག་གི་འཇལ་བར་འདོད་པ་ལ་གནོད་པ་ཡིན་ནོ། །གཉིས་པ་དོན་ལ་གནས་པ་
དགོད་པ་ལ་འདིའི་བསྒྲུབ་བྱ་སྣང་བ་དང་བདེན་པའི་དངོས་པོས་སྟོང་པའི་ཚོགས་དོན་ཡིན་ཏེ། གྲུབ་གསལ་མེད་ལ་བསྒྲུབ་འདོད་ཚང་བ་དང་། དེ་བསྒྲུབ་ལ་ཚུལ་གསུམ་ཚང་བ་དང་། རྟགས་ཀྱི་བསྒྲུབ་བྱ་
ཚོགས་པ་ཉིད་ཡིན་པའི་ཕྱིར་ཞེས་གསུངས་པའི་ཕྱིར་རོ། །དོན་དམ་གྱི་བདེན་པ་བསྒྲུབ་བྱ་མ་ཡིན་ཏེ་དེ་དག་མ་ཡིན་པའི་ཕྱིར་དང་། སྤྲོས་པ་ཐམས་ཅད་དང་བྲལ་བའི་ཕྱིར་རོ། །རྗེས་དཔག་དེའང་འགལ་འབྲེལ་

༄༅། །རྟོགས་པས་རིག་ཤེས་ཡིན་ནོ། །དེས་ན་བདེན་གཉིས་ནི་དབྱེ་བ་བྱ་རྒྱུ་མེད་པའི་དབྱེར་མེད་ཡིན་པ་རིགས་ཤེས་དང་རྗེས་དཔག་ནི་ངོ་བོ་གཅིག་པ་ཡིན་ནོ། །གསུམ་པ་དེ་ལ་རྩོད་པ་སྤང་བ་ལ་
གཉིས་ཏེ། །ཚོགས་དོན་བསྒྲུབ་བྱ་ཡིན་པ་དང་། དོན་དམ་བསྒྲུབ་བྱ་མ་ཡིན་པ་ལ་རྩོད་པ་སྤང་བའོ། །དང་པོ་ལ་གཉིས་ཏེ། ཡུལ་དང་ཡུལ་ཅན་ལ་རྩོད་པ་སྤང་བའོ། །དང་པོ་ནི། ཚོགས་དོན་དེ་རིགས་ཤེས་ཀྱི་ཡུལ་ཡིན་
པས་དོན་དམ་དུ་འགྱུར་ཞེ་ན། དེ་དཔྱད་བཟོད་བདེན་པར་ཡུལ་དུ་བྱས་པ་ནི་མ་གྲུབ་ལ། བརྫུན་པར་ཡུལ་དུ་བྱས་པ་ནི་མ་ངེས་སོ། །གཞན་ཡང་བུམ་པ་ཤེས་བྱ་ཡིན་པ་རྟག་པར་འགྱུར་ཞེས་མཚུངས་སོ། །གཉིས་
པ་ནི་རྗེས་དཔག་དེ་རིགས་ཤེས་མ་ཡིན་པར་འགྱུར་ཏེ་ཀུན་རྫོབ་གཞལ་བའི་ཕྱིར་རོ་ཞེ་ན། ཁྱབ་པ་མེད་དེ་འགལ་འབྲེལ་རྟོགས་པས་རིག་ཤེས་སུ་འཇོག་གོ་ཞེས་བརྗོད་ཟིན་ཏོ། །གཉིས་པ་ལ་གསུམ་སྟེ། དགག་
བྱ་མ་ཁེགས་པ་དང་། ལུས་ཕྱེད་མ་གཏོགས་པ་དང་། ཤེས་པ་མ་ཡིན་པ་ཐལ་བ་སྤང་བའོ། །དང་པོ་ནི་གལ་ཏེ་སྣང་བ་ལ་བདེན་དངོས་ཁེགས་པ་ན་ཤུགས་ལ་སྣང་མེད་དོན་དམ་ལ་བདེན་དངོས་ཁེགས་སམ་མ་

ཁེགས། དང་པོ་ལྟར་ན་བསྒྲུབ་བྱ་མ་ཡིན་པ་ཉམས་ལ། གཉིས་པ་ལྟར་ན་དོན་དམ་ལ་དགག་བྱ་མ་ཁེགས་པས་ལུས་ཕྱེད་ལ་དགག་བྱ་མ་ཁེགས་པར་འགྱུར་རོ་ཞེ་ན། དོན་དམ་ལ་ཁེགས་པས་ཉེས་པ་ཕྱི་མ་མེད་
བསྒྲུབ་བྱ་མ་ཡིན་པའང་མི་ཉམས་ཏེ་གཞི་མ་གྲུབ་པས་སོ། །གཉིས་པ་ནི་རྗེས་དཔག་གིས་སྤྲོས་བྲལ་འཇལ་ན་དེ་བསྒྲུབ་བྱར་འགྱུར་ལ། མི་འཇལ་ན་དབུ་མའི་ལུས་བྱེད་མ་རྟོགས་པར་འགྱུར་རོ་ཞེ་ན། ཟློས་།
སྦྲོས་པ་ཁེགས་ཤིང་སྤྲོས་མེད་ཡོངས་གཅོད་དུ་མ་གཞལ་བས་ཉེས་པ་གང་ཡང་མེད་དོ། །གསུམ་པ་ནི་གལ་ཏེ་དོན་དམ་སྤྲོས་པ་དང་བྲལ་ན་དེ་ཤེས་བྱར་གྲུབ་བམ་མ་གྲུབ། དང་པོ་ལྟར་ན་སྤྲོས་བྲལ་ཉམས་ལ། གཉིས་
པ་ལྟར་ན་དེ་རྟོགས་ཀྱི་བློས་ཤེས་པ་མ་ཡིན་པར་འགྱུར་རོ་ཞེ་ན། ཤེས་བྱར་མ་གྲུབ་པས་ཉེས་པ་དང་པོ་མེད་པ་གཉིས་པའང་མེད་དེ་ཡོངས་གཅོད་རྟོགས་པའི་ཤེས་པ་མ་ཡིན་པར་ཐལ་བ་ནི་འདོད་ལ་འགལ་
ཡང་མཐོང་མེད་དུ་རྟོགས་པའི་ཤེས་པ་མ་ཡིན་པར་ཐལ་བ་ནི་མ་ངེས་ཏེ་འགའ་ཡང་མཐོང་བ་མེད་པ་ནི་དེ་ཁོ་ན་ཉིད་ཀྱི་དོན་མཐོང་བའོ་ཞེས་གསུངས་པ་ཡིན་ནོ། །གསུམ་པ་རྟགས་ཀྱི་དོན་ལ་གསུམ་སྟེ། མཚན་གཞི་

༄༅། །རྟགས་ཀྱི་ངོ་བོ་བསྟན་པ་དང་། མཚན་ཉིད་ཕྱོགས་ཆོས་ཁྱབ་པ་སྒྲུབ་པ་དང་། མཚོན་བྱ་རྟགས་ཀྱི་རིགས་ལ་དཔྱད་པའོ། །དང་པོ་ནི་བདེན་པའི་གཅིག་དང་དུ་མ་གཉིས་ཀ་བཀག་པའི་དགག་ཆོས་སོ། །
གཉིས་པ་ལ་གཉིས་ཏེ། ཕྱོགས་ཆོས་དང་། ཁྱབ་པ་སྒྲུབ་པའོ། །དང་པོ་ལ་གསུམ་སྟེ། དགག་བྱ་གཅིག་དང་དུ་མ་ངོས་བཟུང་བ་དང་། དེ་ཇི་ལྟར་སྣང་བའམ་དངོས་པོ་ལ་དགག་པ་དང་། བཀག་པ་ལ་སྐྱོན་སྤང་
བའོ། །དང་པོ་ནི་བྲལ་རྒྱུའི་གཅིག་དང་དུ་མ་ཉིད་གང་ཞེ་ན། བརྫུན་པའི་གཅིག་དང་དུ་མ་མ་ཡིན་ཏེ། ཚད་མས་གྲུབ་པས་དགག་མི་ནུས་ཤིང་། དེ་མ་ཁེགས་ཀྱང་བདེན་པའི་གཅིག་དང་དུ་མ་ཁེགས་ན་བདེན་ཞེན་
རྟོག་པས་སྡུག་བསྔལ་དང་ཐར་པའི་རྒྱུ་དང་གེགས་མ་ཡིན་པས་དགག་མི་དགོས་པ་ཡིན་ནོ། །དེས་ན་བདེན་པའི་གཅིག་དང་དུ་མ་ཡིན་ཏེ་ཡུལ་དུས་ཀྱི་ཆ་དུ་མར་གྲུབ་པས་ཆ་མེད་ཀྱི་གཅིག་ཁེགས་ལ་དེ་ཁེགས་པས་
དེ་བསགས་དུ་མའང་ཁེགས་པས་དགག་ནུས་པ་དང་། དེ་མ་ཁེགས་ན་མཐར་སྡུག་བསྔལ་དང་ཐར་པའི་རྒྱུ་དང་གེགས་ཡིན་པས་དགག་དགོས་པའང་ཡིན་ནོ། །གཉིས་པ་ལ་གཉིས་ཏེ། ཕྱོགས་བྱེད་བདེན་

བས་གཅིག་དགག་པ་དང་། དེ་བསགས་བདེན་པའི་དུ་མ་དགག་པའོ། །དང་པོ་ལ་གཉིས་ཏེ། རགས་པ་དང་རྒྱུན་ལ་དགག་པ་དང་། རྡུལ་ཕྲན་དང་སྐད་ཅིག་ལ་དགག་པའོ། །དང་པོ་གཉིས་ཏེ། རགས་པ་ལ་
དགག་པ་དང་། རྒྱུན་ལ་དགག་པའོ། །དང་པོ་ལའང་གཉིས་ཏེ། ལུགས་དགོད་པ་དང་། དེ་དགག་པའོ། །འདིའི་བྱེ་བྲག་པས་ཡན་ལག་མགོ་ལག་པ་དུ་མ་ཡིན་ཀྱང་ཡན་ལག་ཅན་མི་ཡི་ལུས་ལག་པ་རྫས་ཆ་
མེད་གཅིག་དུ་བདེན་པར་འདོད་དོ། །དེ་དགག་པ་ལ་གསུམ་ཏེ། འགལ་བའི་ཆོས་ལྡན་དང་། བདག་གཅིག་པ་དང་། བདག་གཅིག་ཏུ་སྣང་བའི་རྟགས་ཀྱིས་དགག་པའོ། །དང་པོ་ནི་ཡན་ལག་ཅན་གྱི་ལུས་གཅིག་
ཏུ་སྣང་བའི་ཆོས་ཅན་རྫས་ཆ་མེད་གཅིག་མ་ཡིན་ཏེ་གཡོ་མི་གཡོ་སྒྲིབས་མ་སྒྲིབས་ཁ་བསྒྱུར་མ་བསྒྱུར་འགལ་བའི་ཆོས་དང་ལྡན་པའི་ཕྱིར་རོ། །དེ་དག་ཀྱང་བྱ་བ་དང་ཤེས་པའི་ཡུལ་དང། ཡོན་ཏན་ལ་བརྟེན་
པའི་འགལ་འདུ་ཡིན་ནོ། །དེ་དག་ཀྱང་ཡན་ལག་ལ་མངོན་སུམ་གྱིས་གྲུབ་ཅིང་ཡན་ལག་དང་ཡན་ལག་ཅན་རྫས་གཅིག་པའང་མངོན་སུམ་གྱིས་འགྲུབ་ལ། ཁྱབ་པ་ནི་རྫས་འགལ་བ་འདུས་པ་ལ་གཅིག་མ་

༄༅། །ཡིན་པས་ཁྱབ་པ་མངོན་སུམ་གྱིས་གྲུབ་བོ། །གཉིས་པ་ནི་ཆོས་ཅན་བསྒྲུབ་བྱ་སྔར་དང་འདྲ་ལ་རྟགས་ནི་ཡན་ལག་དུ་མ་དང་བདག་གཅིག་པའི་ཕྱིར་ཞེས་པའོ། །ཕྱོགས་ཆོས་ཁྱབ་པ་གཉིས་ཀ་མངོན་
སུམ་གྱིས་གྲུབ་པ་ཡིན་ནོ། །གསུམ་པ་ནི་ཆོས་ཅན་བསྒྲུབ་བྱ་སྔར་དང་འདྲ་ལ་རྟགས་ནི་ཡན་ལག་དུ་མ་དང་བདག་གཅིག་ཏུ་སྣང་བའི་ཕྱིར་རོ་ཞེས་པའོ། །ཕྱོགས་ཆོས་མངོན་སུམ་གྱིས་གྲུབ་ལ་ཁྱབ་པའང་གཅིག་
ཏུ་སྣང་བའི་བློ་འཁྲུལ་ན་དེའི་གཟུངས་ཡུལ་སྒྲོ་བཏགས་ཡིན་པས་གཅིག་གི་དངོས་པོར་བདེན་པ་ཁེགས་ལ་མ་འཁྲུལ་ན་དེ་ལ་ཇི་ལྟར་སྣང་བ་བཞིན་བདེན་པ་ཡིན་པས་རྫས་དུ་མ་དང་བདག་གཅིག་ཏུ་སྣང་བ་
རྫས་དུ་མ་ཉིད་དུ་བདེན་པས་གཅིག་ཏུ་བདེན་པ་ཁེགས་པ་ཡིན་ནོ། །གཉིས་པ་རྒྱུན་ལ་དགག་པ་ནི། རྒྱུན་ཆོས་ཅན་རྫས་ཆ་མེད་གཅིག་ཏུ་བདེན་པ་མེད་དེ་རྒྱུན་རྫས་སྐད་ཅིག་དུ་མ་དང་བདག་གཅིག་པའི་ཕྱིར་རོ། །
རྟགས་མ་གྲུབ་ན། རྒྱུན་དངོས་མེད་དུ་འགྱུར་ཏེ། སྐད་ཅིག་མ་དང་བདག་མི་གཅིག་པས་སོ། །དུ་མ་དང་བདག་གཅིག་པ་ལ་གཅིག་ཏུ་བདེན་པ་མ་ཡིན་པས་ཁྱབ་པ་མངོན་སུམ་གྱིས་འགྲུབ་བོ། །གཉིས་པ་རྡུལ་

ཕྲན་དང་སྐད་ཅིག་ལ་དགག་པ་ལ་གཉིས་ཏེ། རྡུལ་ཕྲན་ལ་དགག་པ་དང་། སྐད་ཅིག་ལ་དགག་པའོ། །དང་པོ་ལའང་ལུགས་དགོད་པ་དང་སུན་དབྱུང་བའོ། །དང་པོ་ནི་མདོ་སྡེ་པ་དང་། བྱེ་བྲག་སྨྲ་བ། བྱེ་བྲག་པ།
རྡུལ་ཕྲན་ཆ་མེད་འབྱར་ལ་མ་རེག་པ་དང། བསྐོར་བ་བར་བཅས་དང་བར་མེད་དུ་འདོད་དོ། །དབུ་མ་རྒྱན་ལས། འབྱར་བའམ་ནི་བསྐོར་བའམ། །བར་མེད་རྣམ་པར་གནས་ཀྱང་རུང་། །ཞེས་སོ། །གཉིས་པ་
ལ་གསུམ་སྟེ།བལྟས་མ་བལྟས་དང་། ཕྲད་མ་ཕྲད་དང་།རིང་ཐུང་བརྟགས་ནས་དགག་པའོ།། དང་པོ་ནི་དབུས་རྡུལ་གྱིས་ཕྱོགས་བཅུའི་རྡུལ་ལ་ལྟ་བ་ན་ཤར་རྡུལ་ལ་ལྟ་བའི་དངོས་དེ་ཉིད་ཀྱིས་ལྷག་མ་དགུའི་རྡུལ་
ལ་ལྟའམ། འོན་ཏེ་ཕྱོགས་གཞན་དང་གཞན་གྱིས་བལྟ། དང་པོ་ལྟར་ན་ཕྱོགས་ལྷག་མ་དགུའི་རྡུལ་ཆོས་ཅན། ཤར་ཕྱོགས་ཁོ་ན་གནས་པར་ཐལ ། ལྟ་བྱེད་ཤར་ཕྱོགས་ཀྱི་ལྟ་ས་ན་ཡོད་པའི་ཕྱིར་ཤར་རྡུལ་བཞིན་
ནོ། །འདོད་ན་ཕྱོགས་དགུ་ན་རྡུལ་ཕྲན་མེད་པས་རགས་པ་མེད་པར་འགྱུར་རོ། །གཉིས་པ་ལྟར་ན་ཆ་བཅུ་བྱུང་བས་ཆ་མེད་ཀྱི་དངོས་པོ་གཅིག་ཡིན་པ་ཉམས་སོ། །རྒྱན་ལས། དབུས་ནས་རྡུལ་ཕྲན་རྡུལ་གཅིག་

༄༅། །ལ། ༈ ལྟ་བའི་རང་བཞིན་གང་ཡིན་པ། །རྡུལ་ཕྲན་གཞན་ལ་ལྟ་བའི་ངོས། །གལ་ཏེ་དེ་ཉིད་ཡིན་པ་ན། །ཇི་ལྟར་ས་ཆུ་མེ་རླུང་སོགས། །ཇི་སྟེ་རྒྱས་འགྱུར་མ་ཡིན་ནམ། །གལ་ཏེ་གཞན་ཉིད་ཡིན་
བརྗོད་ན། །རབ་ཏུ་ཕྲ་རབས་ཇི་ལྟ་བུ། །གཅིག་ཏུ་ཆ་ཤས་མེད་པར་འགྱུར། །ཞེས་གསུངས་པ་ཡིན་ནོ། །གཉིས་པ་ནི་རྡུལ་ཕྲན་རྣམས་ཀྱིས་རགས་པ་རྩོམ་པ་ན་དབུས་རྡུལ་དེ་ཕྱོགས་དྲུག་གི་རྡུལ་དང་
ཕྲད་དམ་མ་ཕྲད། གཉིས་པ་ལྟར་ན་རགས་པ་རྩོམ་མི་ནུས་པར་འགྱུར་ལ། དང་པོ་ལྟར་ན་བདག་ཉིད་ཀུན་གྱིས་ཕྲད་དང་ཕྱོགས་གཅིག་གིས་ཕྲད། དང་པོ་ལྟར་ན་ཕྱོགས་དྲུག་གི་རྡུལ་དབུས་རྡུལ་ལ་ཐིམ་པར་
འགྱུར་བས་ཇི་ཙམ་འབྱར་ཡང་ཆེར་མི་འགྱུར་བས་རགས་སྣང་ནུབ་པར་འགྱུར་རོ། །གཉིས་པ་ལྟར་ན་ཆ་དྲུག་བྱུང་བས་ཆ་མེད་ཀྱི་དངོས་པོ་གཅིག་ཡིན་པ་ཉམས་སོ། །ཉི་ཤུ་པ་ལས། དྲུག་གིས་ཅིག་ཆར་སྦྱར་
བ་ན། །ཕྲ་རབ་རྡུལ་ཆ་དྲུག་ཏུ་འགྱུར། །དྲུག་པོ་དག་ནི་གོ་གཅིག་ན། །གོང་བུ་རྡུལ་ཕྲན་ཙམ་དུ་འགྱུར། །ཞེས་གསུངས་པ་ཡིན་ནོ། །གསུམ་པ་ནི། རྡུལ་གཉིས་གཞིབ་པའི་སྟེང་དུ་གཅིག་བཞག་ན་རིང་

ཐུང་ཡོད་དང་མེད། གཉིས་པ་ལྟར་ན་ཇི་ཙམ་མཐུད་ཀྱང་རིང་དུ་མི་འགྱུར་བས་རགས་པ་མི་སྲིད་པར་འགྱུར་རོ། །རེ་རེ་ལ་ནོན་ཆ་དང་མ་ནོན་ཆ་གཉིས་བྱུང་བས་ཆ་མེད་ཀྱི་དངོས་པོ་གཅིག་ཡིན་པ་ཉམས་སོ། །
གཉིས་པ་སྐད་ཅིག་ལ་དགག་པ་ནི་གཉིས་ལས། ལུགས་དགོད། སུན་དབྱུང་པའོ། །དང་པོ་ནི་རྒྱུན་རྩོམ་པའི་སྐད་ཅིག་ཆ་མེད་དུ་འདོད་དོ། །གཉིས་པ་ནི་དབུས་ཀྱི་སྐད་ཅིག་སྔ་ཕྱི་གཉིས་དང་འབྲེལ་ལམ་མ་
འབྲེལ། གཉིས་པ་ལྟར་ན་རྒྱུན་རྩོམ་མི་ནུས་པར་འགྱུར་རོ། །དང་པོ་ལྟར་ན་སྐད་ཅིག་སྔ་མ་དང་འབྲེལ་དུས་དེ་ཉིད་ཕྱི་དུས་དང་འབྲེལ་དུས་ཡིན་ནམ་མ་ཡིན། དང་པོ་ལྟར་ན་སྔ་ཕྱི་གཉིས་དུས་མཉམ་པར་འགྱུར་རོ། །
གཉིས་པ་ལྟར་ན་དུས་ཆ་གཉིས་བྱུང་བས་ཆ་མེད་གཅིག་ཡིན་པ་ཉམས་སོ། །རིན་ཆེན་ཕྲེང་བ་ལས། ཇི་ལྟར་སྐད་ཅིག་མཐའ་ཡོད་ལྟར། །དེ་བཞིན་ཐོག་མཐའ་དབུས་བརྟགས་ཀྱིས། །དེ་ལྟར་སྐད་ཅིག་གསུམ་
བདག་ཕྱིར། །འཇིག་རྟེན་སྐད་ཅིག་ལ་མི་གནས། །ཞེས་གསུངས་པ་ཡིན་ནོ། །གཉིས་པ་དེ་བསགས་དུ་མར་བདེན་པ་དགག་པ་ནི་དངོས་པོ་བདེན་པའི་དུ་མར་གྲུབ་པ་མེད་དོ་ཕྱོགས་བྱེད་ཅིག་ཏུ་བདེན་པ་མེད་

༄༅། །པའི་ཕྱིར་རོ། །གསུམ་པ་བཀག་པ་ལ་སྐྱོན་སྤངས་པ་ནི་གལ་ཏེ་དངོས་པོ་ལ་སྔར་དུ་མ་བསྒྲུབས་ནས་གཅིག་བཀག་ལ་ཕྱིས་གཅིག་བཀག་ནས་དུ་མ་འགོག་པ་མི་འཐད་དེ་དུ་མ་ཅིག་དང་འགལ་ལམ་འབྲེལ།
དང་པོ་ལྟར་ན་གཅིག་བཀག་ནས་དུ་མ་འགོག་པ་མི་འཐད་དོ། །འགལ་ཟླ་བཀག་ནས་འགལ་ཟླ་གྲུབ་པའི་ཕྱིར་རོ། །གཉིས་པ་ལྟར་ན་དུ་མ་བསྒྲུབས་ནས་གཅིག་འགོག་པ་མི་འཐད་དེ་འབྲེལ་ཟླ་གྲུབ་པས་འབྲེལ་ཡུལ་
འགྲུབ་པའི་ཕྱིར་རོ་ཞེ་ན། འདི་ལ་གཉིས་ཏེ། གཞན་ལན་བཀག་པ་དང་།རང་ལན་གདབ་པའོ། །དང་པོ་ནི། ཁ་ཅིག་དུ་མ་ལ་གཅིག་ཡོད་པར་འབྲེལ་ལ་དུ་མ་དེ་གཅིག་ཡིན་པར་འགལ་བས་སྐྱོན་གཉིས་ཀ་
མེད་དོ་ཞེས་གྲགས་སོ། །དེ་ལྟར་ན་དངོས་པོ་ལ་དུ་མ་བསྒྲུབས་ནས་གཅིག་བསྒྲུབ་པ་དང་གཅིག་བཀག་ནས་དུ་མ་བསྒྲུབ་པར་ཐལ་ཏེ་དུ་མ་གཅིག་དང་འབྲེལ་བ་དང་འགལ་བའི་ཕྱིར་རོ། །སྐྱོན་གཉིས་ཀ་བསྒྲུབ་པའི་
ལན་གྱིས་ཅི་ཞིག་བྱ། གཉིས་པ་ནི་ཆ་མེད་ཀྱི་དུ་མ་ཆ་མེད་ཀྱི་གཅིག་དང་འབྲེལ་ལ་ཆ་བཅས་ཀྱི་དུ་མ་ཆ་མེད་ཀྱི་གཅིག་དང་འགལ་ཞེས་པའམ་དུ་མ་རང་རིགས་ཀྱི་གཅིག་དང་འབྲེལ་ཞིང་གཞན་རིགས་ཀྱི་

གཅིག་དང་འགལ་ཞེས་པའམ། ཡང་ན་དུ་མར་བདེན་པ་གཅིག་ཏུ་བདེན་པ་དང་དུ་མར་སྣང་བ་གཅིག་ཏུ་བདེན་པ་དང་འབྲེལ་ཞིང་འགལ་བས་གཅིག་བཀག་ནས་དུ་མ་འགོག་པ་དང་དུ་མ་བསྒྲུབས་ནས་གཅིག་།
འགོག་པ་འཐད་དོ། །གཉིས་པ་ཁྱབ་པ་བསྒྲུབས་པ་ནི་དངོས་པོས་འཛིན་པ་ལ་གཅིག་དང་དུ་མ་གང་རུང་ཅིག་ཏུ་འཛིན་པས་ཁྱབ་སྟེ་དངོས་པོ་གཞིར་བཅས་ལ་གཅིག་དང་དུ་མ་ཡོངས་གཅོད་རྣམ་གཅོད་ཡིན་པས་
ཕུང་གསུམ་མེད་དེ། དབུ་མ་རྒྱན་ལས། གཅིག་དང་དུ་མ་མ་གཏོགས་པར། །རྣམ་པ་གཞན་དང་ལྡན་པ་ཡི། །དངོས་པོ་མི་རུང་འདི་གཉིས་ནི། །ཕན་ཚུན་སྤངས་ཏེ་གནས་ཕྱིར་རོ། །ཞེས་སོ། །དེས་ན་དངོས་པོ་
ལ་རྟགས་ཚད་མས་གྲུབ་པ་ན་བདེན་དངོས་ཀྱི་སྟོང་པའི་དོན་གྲུབ་པ་ཡིན་ཏེ་གཅིག་དང་དུ་མར་འཛིན་པའི་སྒྲོ་འདོགས་ཀྱི་དོན་ཁེགས་པ་ན་བདེན་དངོས་སུ་འཛིན་པའི་སྒྲོ་འདོགས་ཀྱི་དོན་ཁེགས་པའི་ཕྱིར་རོ། །
དེས་ན་གཅིག་དང་དུ་བྲལ་ལ་བདེན་དངོས་ཀྱི་སྟོང་པའི་བརྡ་བཏགས་པ་ཙམ་གྱིས་སྟོང་ཉིད་ཀྱི་ཐ་སྙད་དུ་བྱ་བས་ཁྱབ་པ་གྲུབ་པ་ཡིན་ནོ། །ཡང་ན་རྟགས་ཀྱི་མཚན་གཞི་འཛིན་པའི་ཚད་མ་དང་། དེས་མི་མཐུན་

༄༅། །ཕྱོགས་ལ་འགོག་བྱེད་དང་། དེས་རྗེས་འགྲོ་འཕེན་པའི་ཚུལ་ལོ། །དང་པོ་དཔེ་དངོས་མེད་ཀྱི་སྟེང་དུ་བདེན་པའི་གཅིག་དང་དུ་བྲལ་ལ་རྟོག་པའི་རྟོག་པ་མྱོང་བའི་རང་རིག་གི་བློ་བདེན་པའི་གཅིག་དང་
དུ་བྲལ་དུ་འཛིན་པ་དངོས་སུ་གྲུབ་ཅིང་ཡུལ་བདེན་པའི་གཅིག་དང་དུ་བྲལ་གྱི་རྣམ་པ་ཤུགས་ལ་གྲུབ་པ་ཡིན་ནོ། །གཉིས་པ་ནི་བདེན་དངོས་ལ་རྟག་དངོས་ཞུགས་ན་གཅིག་དང་དུ་མ་གཉིས་ཀ་མ་ཡིན་པའི་བདེན་དངོས་
སུ་གྱུར་པས་དེ་ཚད་མས་ཁེགས་པ་ནི་རྟགས་མི་མཐུན་ཕྱོགས་དང་ཁེགས་པ་ཡིན་ནོ། །ཇི་ལྟར་ཁེགས་ན་མངོན་སུམ་གྱིས་དངོས་པོ་གཞིར་བྱས་ལ་གཅིག་དང་དུ་མ་ཡོངས་གཅོད་རྣམ་གཅོད་དུ་གྲུབ་པས་ཕུང་
གསུམ་ཚད་མས་ཁེགས་པ་ཡིན་ནོ། །གཅིག་དང་དུ་མ་གཉིས་ཀ་མ་ཡིན་པའི་དངོས་པོ་ཙམ་དངོས་སུ་ཁེགས་པ་ན་གཅིག་དང་དུ་མ་གཉིས་ཀ་མ་ཡིན་པའི་བདེན་པའི་དངོས་པོ་ཤུགས་ལ་ཁེགས་པ་ཡིན་ཏེ་བུམ་
པ་ཙམ་ཁེགས་པ་ན་གསེར་བུམ་ཁེགས་པ་ཡིན་ནོ། །གསུམ་པ་ནི་མཚན་གཞི་བདེན་པའི་གཅིག་དང་དུ་བྲལ་རང་རིག་གིས་གྲུབ་ཅིང་བདེན་པའི་དངོས་པོ་དང་དེས་སྟོང་། དངོས་འགལ་དུའང་རང་རིག་གིས་གྲུབ་ཅིང་

བདེན་དངོས་དང་ཚོགས་པ་ཁེགས་པས་དེས་སྟོང་པས་ཁྱབ་པ་ངེས་པ་ཡིན་ནོ། །བྱས་པ་ཚད་མས་གྲུབ་རྟག་མི་རྟག་དངོས་འགལ་དུ་ངེས་ཤིང་རྟག་པ་ལ་ཁེགས་པས་མི་རྟག་པས་ཁྱབ་པ་ངེས་པ་བཞིན་ནོ། །གསུམ་
པ་མཚོན་བྱ་རྟགས་ཀྱི་རིགས་ནི་ཐ་སྙད་སྒྲུབ་ཡིན་པས་རང་བཞིན་གྱི་རྟགས་ཡིན་ནོ། །གསུམ་པ་ལུང་དང་སྦྱར་བ་ནི་ཇི་སྐད་དུ་རྣམ་ངེས་ལས། གང་གི་དངོས་པོ་རྣམ་དཔྱད་ན། །དེ་ཉིད་དུ་ན་དེ་དངོས་མེད། །གང་
གི་ཕྱིར་ན་དེ་དག་ལ། །གཅིག་དང་དུ་མའི་རང་བཞིན་མེད། །ཅེས་དང་། རྒྱན་ལས། བདག་དང་གཞན་སྨྲ་དངོས་འདི་དག །ཡང་དག་དུ་ན་གཅིག་པ་དང་། །དུ་མའི་རང་བཞིན་བྲལ་བའི་ཕྱིར། །རང་བཞིན་
མེད་དེ་གཟུགས་བརྙན་བཞིན། །ཞེས་དང་། ཇི་ལྟར་མེ་ལོང་དངོས་རྣམས་ལ། །གཅིག་དང་གཞན་ཉིད་སྤངས་པའི་གཟུགས། །སྣང་ཡང་དེ་ལ་ཡོད་མ་ཡིན། །དེ་བཞིན་དངོས་ལ་རང་བཞིན་མེད། །ཅེས་གསུངས་
སོ། །སོགས་ཁོངས་ནས་རང་དང་གཞན་དང་གཉིས་དང་རྒྱུ་མེད་ལས་མི་སྐྱེ་བའི་ཕྱིར་རོ་ཞེས་ཏེ་གཞན་ལས་སྐྱེ་བ་དོན་དམ་དུ་འགོག་ལ་གཞན་གསུམ་ལས་སྐྱེ་བ་བདེན་པ་གཉིས་ཀ་ལྟར་ཡང་འགོག་པའོ། །ཇི་

༄༅། །སྐད་དུ། རང་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དང་གང་ལ་ཡང་། །སྐྱེ་བ་ནམ་ཡང་འཐད་མ་ཡིན། །ཞེས་སོ། །ཡང་འབྲས་བུ་ཡོད་པ་དང་མེད་པ་སྐྱེ་
བར་མི་འཐད་པའི་ཕྱིར་ཞེས་ཏེ་མེད་པ་སྐྱེ་བ་དོན་དམ་དུ་འགོག་ལ་ཡོད་པ་སྐྱེ་བ་བདེན་པ་གཉིས་ཀ་ལྟར་ཡང་འགོག་པའོ། །ཇི་སྐད་དུ། ཡོད་པ་སྐྱེ་བ་རིགས་མིན་ཏེ། །མེད་པ་ནམ་མཁའི་པད་མོ་བཞིན། །ཞེས་དང་།
ཡོད་པ་ཡོད་ཕྱིར་མི་སྐྱེ་སྟེ། །མེད་པ་མེད་ཕྱིར་སྐྱེ་མ་ཡིན། །ཆོས་མི་མཐུན་ཕྱིར་ཡོད་མེད་མིན། །མ་སྐྱེས་པ་ལ་གནས་འགག་མེད། །ཅེས་སོ། །ཡང་དོན་དམ་པར་རྒྱུ་དུ་མས་འབྲས་བུ་གཅིག་དང་དུ་མ་དང་།
རྒྱུ་གཅིག་གིས་འབྲས་བུ་དུ་མ་དང་གཅིག་སྐྱེད་པར་བྱེད་པ་མེད་པའི་ཕྱིར་རོ། །བདེན་གཉིས་ལས། དུ་མས་དངོས་པོ་གཅིག་མི་བྱེད། །དུ་མས་དུ་མ་བྱེད་མ་ཡིན། །གཅིག་གིས་དུ་མའི་དངོས་མི་བྱེད། །གཅིག་
གིས་གཅིག་བྱེད་པའང་མིན། །ཞེས་སོ། །དེ་རྣམས་ནི་ངོ་བོ་དང་རྒྱུ་དང་འབྲས་བུ་དང་རྒྱུ་འབྲས་གཉིས་ཀ་ལ་སྤྱད་ནས་འགོག་པ་སྟེ་འབྲེལ་ཟླ་བཀག་ནས་འགོག་པའོ། །ཡང་རྟེན་འབྲེལ་ཡིན་པའི་ཕྱིར་ཞེས་ཏེ།

རྟེན་ཅིང་འབྲེལ་བར་འབྱུང་བ་གང་། །དེ་ཉིད་ཁྱོད་ནི་སྟོང་པར་བཞེད། །ཅེས་དང་། གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་པས། །དེ་ཕྱིར་སྟོང་པ་མ་ཡིན་པའི། །ཆོས་འགའ་
ཡོད་པ་མ་ཡིན་ནོ། །ཞེས་དང་། རིགས་པ་དྲུག་ཅུ་པ་ལས། དེ་དང་དེ་རྟེན་གང་བྱུང་བ། །རང་གི་དངོས་པོར་དེ་མ་སྐྱེས། །རང་གི་དངོས་པོར་མ་སྐྱེས་གང་། །དེ་ལ་སྐྱེ་ཞེས་ཇི་ལྟར་བྱ། །ཞེས་འགལ་ཟླ་བསྒྲུབས་
ནས་འགོག་པའི་རྟག་ལ་བརྟེན་པའི་ཚད་མས་ཤེས་སོ། །རྗེས་དཔག་གིས་ཤེས་པས་ཚིགས་བཅད་དགོས་པར་མི་འཐད་དོ་ཞེ་ན། ཚིགས་བཅད་མེད་ན་རྟོགས་དཔྱོད་མི་སྐྱེ་བས་དང་པོ་སྐྱེ་བའི་རྐྱེན་དུ་འཐད་དོ། །
ཡུལ་ཚད་མས་གྲུབ་པ་རྟོགས་པ་ལ་གནོད་པ་འབབ་མི་སྲིད་དོ། །ཤེས་རབ་ཀྱི་ཞེས་པ་ལགས་པ་ལ་ཁ་ཅིག་སྒྲུབ་བྱེད་མཐོང་བ་ཡིན་ཏེ་དེ་ཡང་རྗེས་དཔག་ཚད་མས་གྲུབ་པ་ལས་རྟག་དགོད་པ་ནི་སྟོང་ཉིད་སྒོམ་
པའི་བློ་ཆོས་ཅན་གོམས་པའི་ཡན་ལག་དང་མ་བྲལ་ན་གསལ་བ་མཐར་ཐུག་འབྱུང་ངེས་ཏེ་རྟེན་བརྟན་ཞིང་གོམས་པ་ལས་ངང་གིས་ཁྱད་པར་དུ་འགྱུར་བའི་ཕྱིར་རོ། །འདོད་པ་སོགས་གོམས་པ་བཞིན་ནོ། །

༄༅། །ཞེས་སྨྲ་བ་མི་འཐད་པ་ལ་གཉིས་ལས་ཁྱབ་པ་མི་འཐད་པ་ནི་རྒྱུ་ཚོགས་པ་འབྲས་བུ་སྐྱེད་ངེས་ཀྱིས་མ་ཁྱབ་པའི་ཕྱིར་རོ། །གལ་ཏེ་གོམས་པའི་ཡན་ལག་དང་མ་བྲལ་ན་ཞེས་པའི་མཐའ་གཞན་བཀག་
བའི་ངེས་པ་སྒྲུབ་པས་སྐྱོན་མེད་ཅེས་པ་འཁྲུལ་ཏེ་རྟག་པ་མཐའ་གཟུང་སྟེ་ཚད་མས་མ་གྲུབ་པའི་ཕྱིར་རོ། །གཉིས་པ་ཕྱོགས་ཆོས་མི་འཐད་པ་ནི་རྟེན་བརྟེན་པ་ནི་རིག་པ་ཐུག་མེད་ཡིན་ལ་དེ་ཡང་ཁ་ཅིག་འཆི་ཁའི་
ཤེས་པ་ཆོས་ཅན་ཤེས་པ་ཕྱི་མ་སྐྱེད་ངེས་ཏེ་ཤེས་པ་ཙམ་ཡིན་པའི་ཕྱིར་རོ། །ད་ལྟར་གྱི་ཤེས་པའི་རྟགས་ལ་བརྟེན་པའི་རྗེས་དཔག་གིས་འགྲུབ་ཅེས་ཟེར་རོ། །ཁྱབ་པའམ་རང་རྒྱུད་ལ་རིག་པ་ཙམ་ལ་ཕྱི་མ་སྐྱེ་
བར་གྲུབ་ནས་ཕྱི་མ་མི་སྐྱེད་པའི་རིག་པ་ཙམ་དངོས་སུ་ཁེགས་པ་ན་རིག་པ་ཕྱི་མ་མི་སྐྱེད་པའི་བྱེ་བྲག་མཐའ་དག་ཤུགས་ལ་ཁེགས་པས་འགྲུབ་ཅེས་སྨྲའོ། །མི་རིག་སྟེ་མིག་ཤེས་འགག་ཁ་ལྟ་བུའི་ཕྱི་མ་མི་
སྐྱེད་པའི་བྱེ་བྲག་གྲུབ་པའི་ཕྱིར་དང་། ཤུག་པའི་སྟེང་དུ་ཤིང་ཙམ་ཡལ་ག་དང་འབྲས་བུ་སྐྱེད་པར་གྲུབ་པས་མི་སྐྱེད་པའི་ཤིང་གི་བྱེ་བྲག་མཐའ་དག་ཤུགས་ལ་ཁེགས་སོ་ཞེས་མཚུངས་སོ། །གཞན་ཡང་ཤེས་པའི་རྒྱུ་ཙམ་

འབྲས་བུ་སྐྱེད་ངེས་ནས་ས་བོན་ཙམ་གྱིས་མྱུ་གུ་སྐྱེད་ངེས་ཞེས་མཚུངས་ལ། རྒྱུ་ནུས་པ་ཐོགས་མེད་འབྲས་བུ་མ་གྲུབ་པ་སོ་སོ་སྐྱེ་བོའི་མངོན་སུམ་གྱིས་འགྲུབ་མི་སྲིད་དོ། །ཁ་ཅིག་མངོན་སུམ་གྱིས་འགྲུབ་ཅེས་
པའང་ཁྱབ་སྒྲུབ་དེ་བཀག་པ་ཉིད་ཀྱིས་ཁེགས་སོ། །དེས་ན་ཕྱི་མ་ཐུག་མེད་ཚད་མས་མ་གྲུབ་པས་ཕྱོགས་ཆོས་རྟེན་བརྟེན་མ་གྲུབ་བོ། །རྟགས་ཡང་དག་ཏུ་སྨྲ་བ་ནི་མངོན་ཞེན་ཁོ་ནར་ཟད་དོ། །དེས་ན་གནོད་བྱེད་མ་
མཐོང་བའི་འཕྲོར་སྦྱར་ཏེ་ཤེས་རབ་ཅེས་སོགས་ཏེ་ཐེག་པའི་ཚུལ་གསུམ་པ་ཅན་བསྐྲུན་ཅིང་སྐྱེད་པ་ནི་སྲིད་དོ་ཞེས་བཟུང་སྟེ་ཞེས་སོ། །གཉིས་པ་ནི་གུས་པར་བྱེད་དོ་ཞེས་དྲངས་སོ། །ལྔ་ལས་རྒྱུ་ནི་དེ་ལ་རབ་ཏུ་
དང་པས་ཀྱང་ངོ་། །གང་ཟག་ནི་ཡུམ་དེའི་ཡོན་ཏན་ཉེར་ཞི་སོགས་གསུམ་མངོན་པར་འདོད་པའི་གང་ཟག་དད་པ་དང་ཆོས་ཀྱི་རྗེས་འབྲང་གཉིས་ཀ་ཡང་ངོ་། །ཡུལ་ནི་བརྗོད་བྱ་མཁྱེན་གསུམ་དེ་དང་རྗོད་བྱེད་རྒྱས་
འབྲིང་གསུམ་པོ་དེ་ལ་བརྟེན་པའི་གསུང་རབ་ལའོ། །དགོས་པ་ནི་ཚིག་གཟུང་བ་དང་བཅང་བ་སོགས་པའི་དོན་དུའོ། །ངོ་བོ་ནི་ཤིན་ཏུའོ། །གསུམ་པ་ནི་གུས་པར་བྱས་པ་དེ་ནས་ཐོས་སོགས་སྐྱེ་བའི་རིམ་གྱིས་

༄༅། །འཇུག་གོ །བཞི་པ་ནི་ལེགས་པ་བྱང་ཆུབ་གསུམ་མཆོག་མཐར་ཐུག་པ་ཐོབ་པར་འགྱུར་རོ། །གཉིས་པ་ནི་དང་པ་ལས་མཐར་ལེགས་མཆོག་འཐོབ་པ་དེའི་ཕྱིར་ཞེས་སོགས་སོ། །གཉིས་པ་བསྡུས་
དོན་ནི་བསྟོད་དོ་ཞེས་དྲངས་སོ། །གང་ལ་ཞེ་ན་ཤེར་ཕྱིན་ལའོ། །ཇི་ལྟར་ཞེ་ན་ཐམས་ཅད་མཁྱེན་པ་ཉིད་གསུམ་གྱི་ཡོན་ཏན་གྱི་སྒོ་ནས་སོ། །བརྒྱད་པས་གྲངས་ཉུངས་སོ་ཞེ་ན་གསུམ་གྱི་ཡོན་ཏན་བརྗོད་པ་
དེ་ལ་གསུམ་གྱིས་ནི་བཅུས་མཚོན་པའི་རྣམ་མཁྱེན་སོགས་པ་དོན་བརྒྱད་བསྡུས་ལ་བརྒྱད་པོ་དེས་ཀྱང་གང་ཟག་གཅིག་གི་དོན་ཐམས་ཅད་ཕུན་སུམ་ཚོགས་པ་ཡིན་ནོ། །ཇི་ལྟར་ཞེ་ན་ཡུལ་ནི་ཞེས་སོགས་འོག་
ནས་འཆད་པར་འགྱུར་བའི་ཚུལ་གྱིས་སོ། །གསུམ་པ་ཚིག་དོན་ལ་གསུམ་ལས་གཞི་ཤེས་ཀྱི་རྟེན་ནི་ཉན་ཐོས་དང་དེར་མ་ཟད་རང་སངས་རྒྱས་ཀྱང་སྟེ་མྱ་ངན་ལས་འདའ་བར་འདོད་པ་རྣམས་སོ། །དེ་རྩ་བ་ན་
མེད་དོ་ཞེ་ན་རྩ་བར་ཉན་ཐོས་དེའི་ཕྱོགས་སུ་བསླན་ནོ། །དེའི་རྒྱུ་མཚན་ནི་ཉོན་སྒྲིབ་སྤང་བར་འདྲ་བ་དང་འབྲས་བུ་དང་འདོད་པ་མཚུངས་པས་ཞེས་གསུངས་པ་ནི་ཐེག་ཆེན་ལའང་མཚུངས་ནས་ཐབས་གཞི་ཤེས་

དང་འབྲས་བུ་ཉེར་ཞིར་མཚུངས་པས་སོ། །འོ་ན་ཁྱད་ཡེ་མེད་དམ་ཞེ་ན་ཐེག་པའི་རིམ་པ་གཅིག་གིས་ཁྱད་བསྟན་པའོ། །དེ་ཉིད་ཅི་སྟེ་ཞེ་ན་སྤངས་རྟོགས་ཀྱི་རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པས་སོ། ། 
ཐབས་ནི་དམིགས་པ་གཞི་ཐམས་ཅད་རྣམ་པ་གང་ཟག་དང་གཟུང་བའི་བདག་གི་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས་འབྲས་བུ་ཉོན་མོངས་སྤངས་ནས་ཕུང་པོ་མ་ལོག་པ་ཕུང་པོ་དང་བཅས་པ་དང་ཕུང་པོ་ཡང་
ལོག་པ་ཕུང་བོ་མེད་པ་ཞེས་སོགས་སོ། །ལམ་ཤེས་ཀྱི་རྟེན་ནི་བྱང་ཆུབ་སེམས་དཔའ་འཁོར་བ་མ་སྟོངས་བར་དུ་འགྲོ་བའི་དོན་བྱེད་པའོ། །ཐབས་ནི་དམིགས་པ་ལམ་གསུམ་པོ་ཐམས་ཅད་རྣམ་པ་བདག་གཉིས་ཀའི་
སྐྱེ་བ་ཞེས་སོགས་སོ། །འབྲས་བུ་འགྲོ་བ་ཞེས་སོགས་སོ། །རྣམ་མཁྱེན་ལ་རྟེན་ནི་སངས་རྒྱས་མི་དགེ་བ་བག་ཆགས་དང་བཅས་པ་བསྡམས་པའི་སྐུ་སྟེ་རང་བཞིན་ཅན་ཞི་གནས་ལྷག་མཐོང་དང་ལྡན་པས་རྣལ་
འབྱོར་བས་ཡོན་ཏན་ལ་དབང་ཐོབ་པས་དབང་ཕྱུག་ཉན་ཐོས་ལགས་ཀྱི་གཙོ་བོ་རྣམས་སོ། །ཐབས་ནི་དམིགས་པ་རྣམ་པ་ཐམས་ཅད་རྣམ་པ་བདག་གཉིས་ཀའི་སྐྱེ་བ་མེད་ཅེས་སོགས་སོ། །འབྲས་བུ་ཆོས་ཀྱི་

༄༅། །འཁོར་ལོ་ནི་གཅོད་པས་ན་སྟེ་དོན་ཉམས་སུ་བླངས་པས་སྤང་བྱ་སྤོངས་པས་སོ། །འཕོ་བ་ན་སྟེ་སྒོམ་པས་རང་གི་རྟོགས་པ་གོང་དུ་འཕོ་བ་དང་། བཤད་པས་རང་གི་རྟོགས་པའི་རིགས་གཞན་ལ་འཕོ་
བས་སོ། །ཆོས་ཅན་མ་ལུས་པ་བདེན་གཉིས་ཀྱི་རྣམ་པ་ཐམས་ཅད་སྐོར་བ་ནི་སྟོན་པའོ། །དེ་ཅིའི་དོན་དུ་ཞེ་ན་སྤྱོད་པའི་གཉེན་པོ་ཞེས་ཏེ། ཆོས་ཀྱི་ཕུང་པོ་བརྒྱད་ཁྲི་དག །གང་རྣམ་ཐུབ་པས་གསུངས་དེ་དག །
ཚིག་གམ་མིང་ཡིན་དེ་དག་ནི། །གཟུགས་སམ་འདུ་བྱེད་དག་ཏུ་འདུས། །ཁ་ཅིག་བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན། །སྤྱོད་པ་རྣམས་ཀྱི་གཉེན་པོ་ནི། །ཆོས་ཀྱི་ཕུང་པོ་མཐུན་པར་
གསུངས། །ཞེས་དབྱེ་བ་ངོ་བོ་གང་དུ་འདུ་བ་ཚང་དགོས་པ་དང་ལྔས་བཤད་དོ། །ཉོན་མོངས་དུག་གསུམ་ཡུལ་དང་མི་མཐུན་པས་དྲག་པ་དང་། བཟློག་དཀའ་བས་རྒྱུན་རིང་བ་དང་། ཡུལ་དང་མཐུན་པ་ལ་ཆ་
མཉམ་པ་ལ་སྤྱོད་པ་རེ་རེ་ཉི་ཁྲི་ཆིག་སྟོང་སྟེ་བརྒྱད་ཁྲི་བཞི་སྟོང་གི་གཉེན་པོར་རོ། །༈ གཉིས་པ་དགོས་འགྲེལ་ལ་གཉིས་ཏེ། བརྗོད་བྱ་གཏན་ལ་དབབ་པ་དང་། དངོས་སོ། དང་པོ་ལ་གསུམ་སྟེ། རྒོལ་བ་དང་།

ལན་དང་། ལན་གྱིས་མཇུག་བསྡུ་བའོ། །དང་པོ་ནི་མཆོད་བརྗོད་གསུངས་པ་དེ་ལྟར་ཕྱག་འཚལ་བ་དང་། བསྟོད་པ་སྔོན་དུ་འགྲོ་བས་ཤུགས་ལ་བརྩམ་པར་དམ་བཅས་པའི་བསྟན་བཅོས་མངོན་རྟོགས་རྒྱན་གཞི་
དང་གཉེན་པོ་དང་རྣམ་པ་གང་ཡང་རུང་བ་རྐྱང་པ་ཞིག་བརྗོད་བྱར་བསྡུས་པས་མཛད་གྲངས་ནི། དང་པོ་ལྟར་ན་བརྩམ་པ་ལ་འབད་པ་དོན་མེད་པ་ཡིན་ཏེ་རྒྱན་འདི་ལས་ནི་རང་དང་སྤྱིའི་མཚན་ཉིད་སྟོན་།
པའི་མངོན་པའི་མདོ་དང་བསྟན་བཅོས་དག་ལས་མ་སྨོས་ཤིང་མ་བཤད་པའི་གཞི་ཞེས་འབྱུང་ཞིང་བཤད་དུ་མེད་པའི་ཕྱིར་རོ། །གཉིས་པ་ལྟར་ན་ཡང་གཉེན་པོ་ལམ་གསུམ་པོ་འདི་ཉོན་མོངས་པ་དང་
གཟུང་འཛིན་གྱི་རྟོག་པ་གང་གི་གཉེན་པོ་ཡིན་པ་ཁོང་དུ་ཆུད་ཅིང་རྟོགས་པར་མི་འགྱུར་རོ། །དེ་ཅི་སྟེ་ཞེ་ན་ཀུན་ནས་ཉོན་མོངས་པའི་དངོས་པོ་མ་བསྡུས་པས་སོ། །དེ་ཇི་ལྟར་ཞེ་ན་རྣམ་པར་བྱང་བའི་
དངོས་པོ་ཙམ་ཞིག་བརྗོད་བྱར་བསྡུས་པའི་ཕྱིར་རོ། །གསུམ་པ་ལྟར་ན་ཡང་སྐྱེས་བུ་ལ་མཁོ་བའི་དོན་ཅུང་ཟད་ཀྱང་མ་བཤད་པའི་ཕྱིར་བསྟན་བཅོས་བརྩམས་པ་དོན་མེད་པ་ཡིན་ཏེ་ཚད་མས་དོན་

༄༅། །རྟོགས་པ་མེད་པས་སོ། །དེ་ཉིད་ཅི་སྟེ་ཞེ་ན་རྣམ་པ་གཞི་མེད་པ་ཙམ་ཞིག་བརྗོད་བྱར་བསྡུས་པའི་ཕྱིར་རོ། །གཞི་མེད་པ་ཚད་མས་མི་རྟོགས་པས་བསྒོམ་དུ་ཡང་མི་བཏུབ་པས་དོན་མི་འཐོབ་བོ་སྙམ་དུ་
རྒོལ་བས་གཞན་དག་སེམས་པར་འགྱུར་བ་མ་ཡིན་ནམ་ཞེ་ན་ཞེས་སོ། །གཉིས་པ་ལ་གསུམ་སྟེ། ལན་དངོས་དང་། དེ་ལ་ཤེས་བྱེད་ཀྱི་ལུང་དྲང་པ་དང་། དྲང་པའི་མཁྱེན་གསུམ་གྱི་རང་བཞིན་བྱེད་ལས་བསྟན་།
པའོ༑ །དང་པོ་ནི་ཁྱོད་ཀྱི་སྐྱོན་གསུམ་པོ་དེ་ནི་འོང་པ་མ་ཡིན་ཏེ་ཕྱོགས་གསུམ་ཅར་བརྗོད་བྱར་བསྡུས་པའི་ཕྱིར་རོ་ཞེས་ཏེ་མེ་ཆུ་སྣོད་གསུམ་ཚང་བས་ཆུ་ཁོལ་བ་བཞིན་ནོ། །ཡུལ་ཕྱོགས་གསུམ་ཅར་གྱིས་ཀྱང་
ཡུལ་ཅན་མཁྱེན་གསུམ་བསྡུས་པའི་ཕྱིར་རོ། །མཁྱེན་པ་གསུམ་གྱིས་གང་ཟག་བཞིའི་མངོན་པར་རྟོགས་པ་མཐའ་དག་གི་རིམ་པ་ཇི་ལྟ་བ་བཞིན་ཁྱབ་བྱེད་ཀྱིས་ཁྱབ་བྱ་བསྡུས་པས་ཞེས་སོ། །གཉིས་པ་ནི་
མཁྱེན་གསུམ་གྱིས་མངོན་རྟོགས་ཐམས་ཅད་བསྡུས་པར་གང་ལས་ཤེས་ཞེ་ན་གསུམ་ལས་དང་པོ་བར་མ་དྲང་པ་ལ་གཉིས་ལས། མདོར་བསྟན་པ་དང་། དྲིས་ལན་གྱིས་རྒྱས་པར་བཤད་པའོ། །དང་པོ་ནི་འོག་ནས་

འབྱུང་བ་འདི་ལྟར་ཞེས་སོགས་ཏེ་ཉན་རང་གི་མངོན་རྟོགས་ཐམས་ཅད་ལ་གཞི་ཤེས་ཀྱིས་ཁྱབ་པ་ཡིན་ནོ་ཞེས་བརྗོད་པའོ། །གཉིས་པོ་ལའང་སྦྱར་རོ། །གཉིས་པ་ནི་བཅོམ་ལྡན་འདས་ཞེས་སོགས་ཏེ། ཉན་
རང་གི་མངོན་རྟོགས་ལ་ཁྱབ་པའི་རྒྱུ་མཚན་ཅི་ལགས་ཞེས་ཞུས་པའོ། །ཕྱི་ནང་གི་སྐྱེ་མཆེད་དོ། །ལམ་ཤེས་མེད་དང་སྙམ་ན་ལམ་ཤེས་ཞེས་སོགས་སོ། །རྣམ་མཁྱེན་མེད་དམ་སྙམ་ན་རྣམ་པ་ཞེས་སོགས་སོ། ། །
གང་ཟག་གི་བདག་མེད་རྟོགས་པ་ཉན་ཐོས་ཀྱི་ལམ་དང་། གཟུང་བ་མེད་པར་རྟོགས་པར་སངས་རྒྱས་ཀྱི་ལམ་དང་། ཆོས་ཐམས་ཅད་སྐྱེ་མེད་དུ་རྟོགས་པ་སངས་རྒྱས་ཀྱི་ལམ་སྟེ་ལམ་གསུམ་པོ་ཐམས་ཅད་སྦྱོར་
ལམ་དུ་བསྐྱེད་པར་བྱ་ཞིང་། ལམ་གསུམ་པོ་ཐམས་ཅད་མཐོང་ལམ་དུ་མངོན་སུམ་དུ་ཤེས་པར་བྱའོ། །གསུམ་པོ་དེ་དག་གི་སྤངས་རྟོགས་ཀྱང་ཡོངས་སུ་རྫོགས་པར་བྱ་ཞིང་གསུམ་པོ་དེ་དག་གི་ལམ་གྱི་བྱ་བ་
སེམས་ཅན་དོན་དང་སྒྲིབ་པ་སྤོང་པའི་སྤང་བྱ་ལ། གསུམ་པོ་དེ་དག་གི་ཡང་དག་པའི་མཐའ་ཆོས་ཉིད་དྲི་བྲལ་མངོན་སུམ་དུ་མི་བྱའོ་ཞེས་དམིགས་བསལ་གསུམ་མ་བྱས་པར་ཐེག་ཆེན་གྱི་བྱ་བར་མི་ནུས་ལ་ཐེག་ཆུང་

༄༅། །གི་བྱས་ན་བར་དེར་སེམས་ཅན་གྱི་དོན་རྒྱུན་འཆད་པས་སོ། །གཏན་མི་བྱའམ་ཞེ་ན་དམིགས་བསལ་སྟོན་པ་ནི་སྨོན་ལམ་ནི་སེམས་བསྐྱེད་རྫོགས་པ་ནི་དེའི་ཡུལ་བྱང་ཆུབ་ཐོབ་རུང་ངོ་། །སྨིན་པ་ནི་
ཇི་ལྟར་སྨ་དང་ཟས་ལ་དེ་དག་གི །གཟག་དང་སྤྱད་དུ་རུང་བ་སྨིན་འདོད་ལྟར། །དེ་བཞིན་རྟེན་འདི་ཕྱོགས་གཉིས་ཞི་བ་དང་། །ཡང་དག་སྤྱད་པ་ཉིད་ཀྱིས་སྨིན་པར་འདོད། །ཅེས་པ་ལྟར་སྤང་བྱ་སྤང་རུང་དང་གཉེན་
བོ་སྐྱེ་རུང་དུ་མཁས་པར་སྣོད་བཅུད་ཀྱི་སངས་རྒྱས་ཀྱི་ཞིང་མ་སྦྱངས་པར་རོ། །དེ་གསུམ་བྱས་ནས་མངོན་དུ་བྱས་ཀྱང་གཞན་དོན་རྒྱུན་མི་འཆད་དོ། །རྣམ་པ་སྟེ་ངོ་བོ་དང་རྟགས་ཏེ་འབྲས་བུ་དང་མཚན་མ་སྟེ་
རྒྱུ་གང་དག་གི་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་བརྗོད་པ་སྟེ་མཚོན་པའོ། །གཉིས་པ་བསྡུས་པ་དྲང་པ་ནི་བར་མ་ལས་གསུངས་པ་དེ་བཞིན་དུ་ཚིག་དོན་གཉིས་ཀ་མདོ་བསྡུས་པ་བརྒྱད་སྟོང་པ་
ལས་ཀྱང་ཉན་ཐོས་ཀྱི་ས་ལ་བསླབ་པ་འདོད་པས་ཀྱང་ཤེར་ཕྱིན་ལ་བསླབ་པར་བྱ་ཞེས་སོགས་ཀྱི་དོན་ནི་ཉན་རང་གི་ས་ནི་ལམ་དང་འབྲས་བུའོ། །དེ་ཐོབ་པར་འདོད་པའི་གཞི་ཤེས་པའི་ཤེར་ཕྱིན་ལ་བསླབ་པར་བྱ་

ཞེས་པས་རྟོགས་པ་དེར་འདུས་པའོ་མ་འདུས་ན་དེ་འདོད་པས་དེ་ལ་བསླབ་པ་དོན་མེད་དུ་འགྱུར་རོ། །བྱང་ཆུབ་སེམས་དཔའ་དང་སངས་རྒྱས་ལའང་མཁྱེན་པ་གཉིས་དང་སྦྱར་རོ། །གསུམ་པ་རྒྱས་པ་དྲང་
པ་ནི་ཚིག་དོན་གཉིས་ཀ་རྒྱས་པའི་འབུམ་པས་བྱང་ཆུབ་གསུམ་ལས་གཞན་བྲམ་ཟེའི་རིགས་ལ་སོགས་པ་ཐོབ་པར་འདོད་པས་ཀྱང་ཞེས་རྒྱ་ཆེར་སྦྱར་རོ། །གསུམ་པ་ནི་མདོར་མཁྱེན་གསུམ་གསུངས་པ་དེ་ལ་
དམིགས་པ་གཟུགས་སོགས་ཕུང་པོ་ཁམས་སྐྱེ་མཆེད་བདེན་པ་བཞིའི་ཆོས་ལ་རྣམ་པ་མི་རྟག་པ་ལ་སོགས་ཆོས་བཅུ་དྲུག་གི་རྟེན་ཡུལ་ཅན་ནོ། །བྲལ་བའི་འབྲས་བུ་གང་ཟག་གི་བདག་ཏུ་སྨོན་པ་སྤངས་པའོ། །
ལམ་ཤེས་པ་ཉིད་ནི་དམིགས་པ་རྒྱུའི་ཐེག་པ་ལམ་གསུམ་པོ་ཐམས་ཅད་ཀྱི་རང་རང་གི་སྤང་བྱ་ལས་ངེས་པར་འབྱུང་བ་དང་། རྣམ་པ་དེ་ཁོ་ན་ཉིད་དྲི་བྲལ་མངོན་དུ་མི་བྱེད་པའི་ཡུལ་ཅན་ནོ། །འབྲས་བུ་སེམས་
ཅན་འཁོར་དུ་མ་བསྡུས་པ་སྡུད་བ་མ་སྨིན་པ་སྨིན་པར་བྱེད་པ་ལ་སོགས་པའོ། །རྣམ་པ་ཐམས་ཅད་མཁྱེན་པ་ཉིད་ནི་དམིགས་པ་རྣམ་པའི་ཆོས་ཐམས་ཅད་རྣམ་པ་བདག་གཉིས་ཀའི་སྐྱེ་བ་མེད་པའི་ཡུལ་ཅན་ནོ། །

༄༅། །འབྲས་བུ་གཞན་དོན་ནམ་མཁའི་ཁམས་ཀྱི་མཐས་གཏུག་པ་ནི་རྒྱ་ཆེ་བའོ། །རྒྱུན་མི་འཆད་པའི་རྟག་ཏུའོ། །རང་དོན་ཡེ་ཤེས་ནི་དྲི་མ་ཐམས་ཅད་དང་བྲལ་བའི་ཡང་དག་པ་ཉིད་ཀྱི་མཐའ་རྟོགས་པ་
དང་སྤངས་པ་ནི་བག་ཆགས་ཀྱི་མཚམས་སྦྱོར་བ་གནས་ངན་ལེན་ཚུལ་ཆད་པ་སྤངས་པ་ཅན་ནོ། །རང་བཞིན་དང་འབྲས་བུ་དུས་མཉམ་པ་རང་བཞིན་གྱི་རྒྱུ་མཚན་གྱིས་དེ་འབྱུང་ངོ་ཞེས་སོ། །གསུམ་པ་
མཇུག་བསྡུ་བ་ནི་ཕྱོགས་གསུམ་གྱིས་མཁྱེན་གསུམ་བསྡུས་ལ་དེའི་མངོན་རྟོགས་ཐམས་ཅད་བསྡུས་པ་དེ་ལྟ་བས་ན་ཞེས་པ་ཁྱབ་པའོ། །རྒྱན་ནི་ཆོས་ཅན་མངོན་པར་རྟོགས་པ་བརྒྱད་པོ་སྣ་ཚང་པས་ན་རིལ་གྱིས་
ཆ་ཤས་མ་ལུས་པར་རྫོགས་པར་བརྗོད་བྱར་བསྟན་པ་བསྒྲུབ་བྱའོ། །གཞི་དང་ཞེས་སོགས་འཐད་པའོ། །གཉིས་པ་དགོས་འབྲེལ་ལ་གསུམ་སྟེ། དགོས་པ་དང། བསྡུས་པ་དང་། ཚིག་གི་དོན་ནོ། །དང་པོ་ནི་
དོགས་ཅེས་དྲངས་སོ། །གང་ཟག་གང་ཞེ་ན། སྐྱེ་བོ་བློ་གྲོས་དམན་ཞིང་ཉམས་ཆུང་བ་དག་གོ །རྣམ་པ་ཇི་ལྟར་དོགས་ན་མངོན་རྟོགས་བརྒྱད་པོ་དེ་ཆོས་ཅན་བཅོམ་ལྡན་འདས་བྱམས་པ་སྔར་སྤང་བྱ་ལས་མ་རྒྱལ་

བ་ལས་ཕྱིས་རྒྱལ་བས་ཀྱང་བསྟན་པ་ལ་དོན་ཅི་ཞིག་ཡོད་དེ་མེད་ཅེས་པ་བསྒྲུབ་བྱའོ། །བཅོམ་ལྡན་འདས་རྒྱལ་བ་ལ་དད་པའི་སེམས་ཅན་ལ་ཕན་འདོགས་པར་བཞེད་པའི་ཐུགས་རྗེ་ཅན་ཤཱཀ་ཐུབ་ཉིད་ཀྱིས་
རྒྱལ་བའི་ཡུམ་རྒྱས་པ་དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དོན་མངོན་པར་རྟོགས་པ་བརྒྱད་ཀྱི་རིམ་པ་མཐའ་དག་གསལ་བར་མཛད་ཟིན་པ་མ་ཡིན་ནམ་སྟེ་ཡིན་པའི་ཕྱིར་ཞེས་པ་འཐད་པའོ། །འབྲིང་དང་བསྡུས་
པའང་སྦྱར་རོ། །སྙམ་དུ་དོགས་པ་ལ། རྒྱས་འབྲིང་གསུམ་ལས་བརྒྱད་པོ་གོ་བའི་གང་ཟག་ལ་དོན་མེད་ཀྱང་དེ་གསུམ་ཙམ་ལས་མི་གོ་བའི་གང་ཟག་ལ་དོན་ཡོད་ཅེས་སྟོན་པ་བསལ་བའི་ཕྱིར་དོན་ལ་ཐེ་ཚོམ་སྐྱེད་
པ་ཉིད་ཀྱིས་འཇུག་པའི་ཡན་ལག་ཏུ་གསུངས་པ་ཅེས་ཏེ། དེའི་དོན་ལ་གསུམ་སྟེ། རྟོགས་པས་བཏགས་པ་དགག་པ་དང་། དོན་ལ་གནས་པ་དགོད་པ་དང། དེ་ལ་ཀླན་ཀ་སྤངས་པའོ། །དང་པོ་ལ་བཞི་སྟེ།
དགོས་མེད་ཁོ་ནའི་ལོག་རྟོགས་བཟློག་པ་དང་། གཞུང་མཛེས་བྱེད་དང་། འཇུག་བྱེད་དང་། དགོས་པ་དུ་མར་འདོད་པ་དགག་པའོ། །དང་པོ་ནི་ཁ་ཅིག་བསྟན་བཅོས་འདི་བརྩམ་པའང་འཇུག་པར་བྱ་བ་མ་ཡིན་

༄༅། །ཏེ་དགོས་པ་མེད་པའི་ཕྱིར་བྱ་རོག་གི་སོ་རྟོག་པའི་བསྟན་བཅོས་བཞིན་ཞེས་པའི་རྟགས་ལྟར་སྣང་ལ་བརྟེན་ནས་བསྟན་བཅོས་རྩོམ་པའི་སྐབས་འགོག་པའི་ལོག་རྟོགས་ཟློག་པ་ཡིན་ནོ་ཞེས་སྨྲའོ། །དེ་མི་
རིགས་དེ་བཟློག་པ་ལ་དགོས་པ་གཅིག་པུས་ཆོག་པས་གཞན་གསུམ་བསྟན་པ་དོན་མེད་དུ་ཐལ་ལོ། །གཉིས་པ་ནི་ཁ་ཅིག་བསྟན་བཅོས་ཀྱིས་གཞུང་མཛེས་པར་བྱེད་པ་ཡིན་ནོ་ཞེས་གྲག་གོ །དེ་ཡང་བཞི་པས་མང་ཉུང་།
དུ་བཀོད་ན་མི་མཛེས་པའི་རྒྱུ་མཚན་མེད་པས་བཞིའི་གྲངས་ངེས་ཉམས་པར་ཐལ་ལོ། །གསུམ་པ་ལ་གསུམ་སྟེ། ངེས་པ་དང་ཐེ་ཚོམ་དང་། གཉིས་ཀ་སྐྱེས་ནས་འཇུག་པར་འདོད་པ་དགག་པའོ། །དང་པོ་ནི་ཁ་ཅིག་
ཚིག་ལས་དོན་ལ་ཚད་མའི་ངེས་པ་སྐྱེས་ནས་འཇུག་པར་འདོད་པ་ནི་མི་འཐད་དེ། ཚིག་དང་དོན་ལ་འབྲེལ་བ་མེད་པའི་ཕྱིར་དང་། ཐེ་ཚོམ་ཁོ་ན་བསྐྱེད་ནས་འཇུག་ཅེས་མཚུངས་པས་སོ། །གཉིས་པ་ནི་ཁ་ཅིག་
ཚིག་ལས་དོན་ལ་ཐེ་ཚོམ་བསྐྱེད་ནས་འཇུག་པར་འདོད་པ་ཡང་མི་འཐད་དོ་ངེས་པ་ཁོ་ན་བསྐྱེད་ནས་འཇུག་ཅེས་མཚུངས་པས་སོ། །གསུམ་པ་ནི་ཁ་ཅིག་དབང་པོ་རྟུལ་པོ་ངེས་པ་དང་། རྣོན་པོ་ཐེ་ཚོམ་སྐྱེས་ནས་

འཇུག་པར་འདོད་ཞེས་གསུངས་སོ། །དེ་དགོས་པ་མ་ཡིན་པར་ཐལ་ཏེ་བརྗོད་བྱ་རྟོགས་པ་ཙམ་མ་ཡིན་པའི་ཕྱིར་རོ། །གཞན་ཡང་ཞུགས་ནས་བསྟན་བཅོས་ཀྱི་དོན་རྟོགས་པར་འདོད་པ་ཅེས་དགག དེ་ཉིད་དགོས་
ཡིན་པར་དགོས་པར་མི་འཐད་ཅེ་ན། འཇུག་པ་ལའང་མཚུངས་སོ། །བཞི་པ་ནི་ཁ་ཅིག་གང་ཟག་དུ་མས་འཇུག་པས་ལོག་རྟོག་ཟློག་པ་སོགས་དགོས་པ་དུ་མས་འཇུག་སྲིད་པས་སྔ་མ་ཐམས་ཅད་མི་འགལ་ལོ་ཞེས་།
སོ༑ །མ་ཡིན་ཏེ་སྔ་མ་རྣམས་བཀག་པས་ཁེགས་པའི་ཕྱིར་དང་། ཁྱེད་ཉིད་ཀྱིས་སྔ་མ་རྣམས་སོ་སོར་བཀག་ནས་ཐམས་ཅད་མི་འགལ་ཞེས་སྨྲ་བ་ནི་མཁས་པས་ཐོས་མ་ཐག་བཞད་གད་དུ་འགྱུར་རོ། །གཉིས་པ་ནི་
བསྟན་བཅོས་ལ་དགོས་འབྲེལ་བཞི་ཡོད་པར་རྟོགས་པ་ནི་དགོས་འབྲེལ་གྱི་གང་གི་དགོས་པ་ཡིན་ནོ། །གསུམ་པ་ངག་མེད་པར་བསྟན་བཅོས་ལ་དགོས་པ་སོགས་པ་ཡོད་པར་རྟོགས་པའང་དགོས་འབྲེལ་
གྱི་དགོས་པར་ཐལ་ལོ་འདོད་ན་རྒྱུ་མེད་ཀྱི་འབྲས་བུར་འགྱུར་རོ་ཞེ་ན། ངག་ལ་བརྟེན་ནས་རྟོགས་པ་ལ་འདོད་པས་རྒྱུ་མེད་ཀྱི་འབྲས་བུར་ག་ལ་འགྱུར། གཉིས་པ་བསྡུས་དོན་ནི་རང་གི་ཞེས་པ་ནས་ཁོང་ན་

༄༅། །ཡོད་པའི་བར་རོ། །དེ་ལ་གཉིས་ཏེ། དགོས་འབྲེལ་ཅན་དང་དེ་ལ་ཡོད་པའི་དགོས་འབྲེལ་ལོ། །དང་པོ་ལ་གསུམ་ལས། ལྡང་ཚད་ནི་ཡི་གེ་དུ་མ་ལས་མིང་ངོ་། །མིང་དུ་མ་ལས་ཚིག་གོ་ཚིག་དུ་མ་
ལས་ངག་གོ །ངག་དུ་མ་ལས་གང་ཟག་ཡུལ་སྤང་བྱ་གཉེན་པོ་འབྲས་བུ་མ་ཚང་པ་སྟོན་པའི་རབ་ཏུ་བྱེད་པའོ། །དེ་ལྔ་ཚང་པར་སྟོན་པ་ནི་བསྟན་བཅོས་སོ། །གཉིས་པ་ངོ་བོ་ནི་མདོ་སྡེ་བས་གཟུགས་སྒྲ་རང་མཚན་།
ལ་འདོད་དོ། །བྱེ་བྲག་སྨྲ་བས་རྟོགས་པ་ལ་བརྗོད་བྱེད་སྒྲ་སྤྱིར་སྣང་བ་ལ་འདོད་དོ། །རྣམ་བདེན་པས་དེ་ཉིད་རྟོགས་པ་དང་བདག་གཅིག་པར་འདོད་དོ། །རྣམ་བརྫུན་པས་དེར་སྣང་བའི་འཛིན་ཆ་ལ་འདོད་དོ། །
གསུམ་པ་ངེས་ཚིག་ནི་སྔར་སོང་ངོ། །གཉིས་པ་ལ་གསུམ་སྟེ། སོ་སོའི་ངོ་བོ་དང་། གྲངས་ངེས་པ་དང་། ཇི་ལྟར་བསྟན་པའི་ཚུལ་ལོ། །དང་པོ་ལ་གསུམ་སྟེ། ངག་ཙམ་དང་། དགོས་འབྲེལ་ངག་དང་། བསྟན་
བཅོས་ལུས་ལ་ཡོད་པའི་དགོས་འབྲེལ་བཞིའོ། །དང་པོ་ནི་ངག་དེ་ལས་རྟོགས་བྱ་དང་། དེ་ངག་ལ་རྟོགས་པ་དང་། རྟོགས་པ་ལས་འབྲས་བུ་གཞན་གྲུབ་པ་དང་། རྟོགས་པ་དེ་ངག་ལ་རག་ལས་པ་ནི། བརྗོད་བྱ་དགོས་།

པ་དགོས་པའི་དགོས་པ་འབྲེལ་པའོ། །གཉིས་པ་ལ་གཉིས་ཏེ། དངོས་དང་ཉིང་དགོས་ལ་རྩོད་པ་སྤངས་པའོ། །དང་པོ་ནི་དགོས་འབྲེལ་གྱི་ངག་ལ་རྟོགས་བྱ་བསྟན་བཅོས་ལ་ཡོད་པའི་དགོས་འབྲེལ་བཞི་དང་། དེ་
དགོས་འབྲེལ་གྱི་ངག་ལས་རྟོགས་པ་དང་། རྟོགས་ནས་དབང་པོ་རྣོ་རྟུལ་ཐེ་ཚོམ་དང་། ངེས་ཤེས་སྐྱེས་ནས་འཇུག་པ་ལགས་པ་དང་། རྟོགས་པ་དེ་ངག་ལ་རག་ལས་པ་བཞི་ཡིན་ནོ། །གཉིས་པ་ལ་གསུམ་སྟེ། ངག་
གི་ངེས་ཤེས་སྐྱེད་མི་ནུས་པ་དང་། ཐེ་ཚོམ་སྐྱེད་པ་ལ་ངག་མི་དགོས་པ་དང་། དེ་གཉིས་ཀ་ལ་རྩོམ་པ་པོའི་ངག་དོན་མེད་དུ་ཐལ་བ་སྤངས་པའོ། །དང་པོ་ནི་ངག་དང་དེའི་དོན་ལ་འབྲེལ་བ་མེད་པས་ངེས་
ཤེས་སྐྱེད་མི་ནུས་སོ་ཞེ་ན། དེ་མེད་པས་ཚད་མའི་ངེས་ཤེས་མི་སྐྱེ་ཡང་ཡིད་སྤྱོད་ཀྱི་ངེས་ཤེས་སྐྱེ་བ་མི་འགལ་ཏེ་ཐོས་བྱུང་གི་ཤེས་རབ་ཡིན་ནོ། །གཉིས་པ་ནི་ཡོད་མེད་དུ་ངེས་པའི་ཚད་མ་མེད་པས་དོན་ལ་བློ་
ཁ་ཕྱོགས་པ་ལ་ཐེ་ཚོམ་ངང་གིས་སྐྱེ་བས་ངག་གི་མི་དགོས་པར་ཐལ་ལོ་ཞེ་ན། ཁ་ཅིག་དོན་ཡོད་པ་ཤས་ཆེར་རྟོགས་པའི་ཐེ་ཚོམ་ཁྱད་པར་ཅན་ངག་ལ་ལྟོས་པར་སྤྱོད་པས་འགྲུབ་ཅེས་ཟེར་བ་ནི་མི་འཐད་དོ་ཐེ་

༄༅། །ཚོམ་ཁྱད་པར་ཅན་སྐྱེས་པ་ཙམ་དེ་ཡིན་ན་ངག་མེད་པར་ཐེ་ཚོམ་ཁྱད་པར་ཅན་སྐྱེས་པ་ཡང་དེར་ཐལ་ལོ། །དེས་ན་གང་ལ་བརྟེན་ནས་ཐེ་ཚོམ་སྐྱེས་པ་ངག་མེད་པར་སྐྱེ་མི་སྲིད་པས་སྐྱོན་མེད་དོ། །
ཐེ་ཚོམ་སྐྱེ་ལ་འཆད་པ་པོའི་ལམ་མ་ཡིན་ནོ་ཞེས་སོ། །མ་ཡིན་ཏེ་རྩོམ་པ་པོ་ལ་ཡང་ལོག་པར་སྟོན་པའི་རྒྱུ་མཚན་ཤེས་རབ་དང་མི་ལྡན་པ་ཡོད་པས་ངེས་ཤེས་དང་ཐེ་ཚོམ་མི་སྐྱེ་བར་ཐལ་ལོ། །འཆད་པ་པོའི་ངག་
ལས་མི་སྐྱེ་ན་ཐོས་བྱུང་མི་སྐྱེ་བར་འགྱུར་རོ། །དེས་ན་ནི་དངོས་པོ་བརྒྱད་ཀྱང་རྩོམ་པ་པོས་དགོད་མི་དགོས་པར་ཐལ་ཏེ་འཆད་པ་པོའི་ངག་ལས་རྟོགས་པས་སོ། །དེ་འཆད་པ་ལ་བརྩམ་དགོས་སོ་ཞེ་ན། དགོས་
འབྲེལ་ལའང་མཚུངས་སོ། །གསུམ་པ་ནི་རྒྱན་ལ་བརྟེན་ནས་རྟོགས་བྱ་དངོས་པོ་བརྒྱད་རྒྱས་འབྲིང་གསུམ་དང་བཅས་པ་བརྗོད་བྱའོ། །དེ་རྒྱན་ལ་བསྟན་ནས་རྟོགས་པ་དགོས་པའོ། །དགོས་པ་ལ་རྟེན་དངོས་
པོ་བརྒྱད་མངོན་སུམ་དུ་རྟོགས་པ་ནི་ཉིང་དགོས་སོ། །དགོས་པ་དེ་རྒྱན་ལ་རག་ལས་པ་ནི་འབྲེལ་པའོ། །གཉིས་པ་གྲངས་ངེས་པ་ལ་གསུམ་ལས། རྟོག་པས་བཏགས་པ་ད གག་པ་ནི། ཁ་ཅིག་དགོས་མེད་དང་།

སྒྲུབ་མི་ནུས་དང་། འདོད་བྱ་མ་ཡིན་པ་དང་། མ་འབྲེལ་བའི་ལོག་རྟོགས་བཟློག་པ་ལ་བཞི་ངེས་སོ། །དེ་ཡང་བརྗོད་བྱ་བསྟན་པས་སྒྲུབ་མི་ནུས་བཟློག་ཅེས་སོ། །ཁ་ཅིག་དགོས་པ་བསྟན་པས་དེ་བཟློག་ཅེས་སྨྲའོ། ། །
འདི་ལ་གཉིས་ཏེ། ལོག་རྟོག་དང་། ཟློག་བྱེད་མི་འཐད་པའོ། །དང་པོ་ནི་དགོས་པ་སྒྲུབ་མི་ནུས་ཞེས་པ་ཡོད་ན་འབྲེལ་པ་སྒྲུབ་མི་ནུས་ཞེས་པ་དང་བཞིར་ངེས་པ་ཅིས་འགོག དེ་འབྲེལ་མེད་ལས་དོན་ཐ་དད་
མེད་དོ་ཞེ་ན། དེ་ཡང་དགོས་མེད་ལས་དོན་ཐ་དད་མེད་དོ། །གལ་ཏེ་དགོས་པ་ཡོད་ཀྱང་སྒྲུབ་པར་མི་ནུས་པ་འཇོག་པོའི་གཙུག་རྒྱན་ལེན་པའི་མན་ངག་ལྟ་བུ་ཡོད་དོ་ཞེ་ན། འབྲེལ་པ་ཡོད་ཀྱང་སྒྲུབ་པར་མི་
ནུས་པས་དེ་ཉིད་ལྟ་བུ་ཡོད་དོ། །གཞན་ཡང་དགོས་མེད་མི་སྲིད་ལ་བརྗོད་བྱ་དང་མི་ལྡན་པ་ཞེས་པ་དང་བཞིར་ངེས་པ་ཅེས་འགོག གལ་ཏེ་དགོས་མེད་མི་སྲིད་ན་དགོས་པ་བསྟན་པ་དོན་མེད་དུ་ཐལ་ལོ་ཞེ་ན།
དེ་མི་སྲིད་ནའང་བརྗོད་བྱ་བསྟན་པ་དོན་མེད་དུ་ཐལ་ལོ། །དེའི་སྒྲུབ་མི་ནུས་སུ་འཛིན་པ་ཟློག་གོ་ཞེ་ན། དགོས་པས་དེ་ཟློག་གོ་ཞེས་མཚུངས་སོ། །གལ་ཏེ་དགོས་པས་སྒྲུབ་མི་ནུས་ཟློག་ན་དགོས་མེད་དངོས་

༄༅། །འགལ་ཤིན་ཏུ་ཡང་ཟློག་པས་དགོས་པའི་ངག་གཅིག་བུས་ལོག་རྟོག་གཉིས་ཟློག་པར་ཐལ་ལོ་ཞེ་ན། བརྗོད་བྱས་ཀྱང་དེ་ཟློག་ན་བརྗོད་བྱ་དང་མི་ལྡན་པ་དངོས་འགལ་ཤིན་ཏུ་ཡང་ཟློག་པས་བརྗོད་བྱའི་
ངག་གཅིག་པུས་གཉིས་ཟློག་པར་ཁྱེད་ལའང་ཐལ་ལོ། །གཉིས་པ་ནི་གཉིས་ལས་དང་པོ་བརྗོད་བྱས་སྒྲུབ་མི་ནུས་ཟློག་པར་མི་འཐད་དེ་བརྗོད་བྱ་ཡོད་པ་ལ་སྒྲུབ་པར་ནུས་པས་མ་ཁྱབ་པའི་ཕྱིར་དང་། འབྲེལ་པས་
ཟློག་ཅེས་ཀྱང་མཚུངས་སོ། །གཉིས་པ་དགོས་པས་ཟློག་པར་ཡང་མི་འཐད་དོ། །དེས་དགོས་མེད་ཟློག་གམ་མི་ཟློག གཉིས་པ་ལྟར་ན་འབྲེལ་པས་ཀྱང་འབྲེལ་མེད་མི་ཟློག་ཅེས་མཚུངས་སོ། །དང་པོ་
ལྟར་ན་ངག་གཅིག་གིས་གཉིས་ཟློག་པར་ཐལ་ཞེས་བརྗོད་ཟིན་ཏོ། །འདོད་ན་བརྗོད་བྱས་དགོས་མེད་ཟློག་པའི་དམ་བཅའ་ཉམས་སོ། །གཉིས་པ་ནི་བསྟན་བཅོས་བརྗོད་བྱ་དང་མི་ལྡན་པ་ལགས་པར་འཛིན་པ་ཟློག་
པ་ལ་བཞིར་ངེས་ཏེ་དངོས་འགལ་ཡིན་པའི་ཕྱིར་རོ། །གསུམ་པ་ལ་གསུམ་སྟེ། བཟློག་བྱ་དང་། ཟློག་བྱེད་དང་། གཉིས་ཀ་ལ་རྩོད་པ་སྤངས་པའོ། །དང་པོ་ནི་དགོས་མེད་ལགས་པར་འཛིན་པ་བཞི་སྐྱེ་ངེས་

པ་མེད་ལ་སྲིད་པ་ཡིན་ན་རྒྱགས་འཛད་པ་ལགས་པའི་ཡང་སྐྱེ་བས་བཞིར་མ་ངེས་སོ་ཞེ་ན། སྐྱེས་སོ་ངེས་ཤེ་ན་འཇུག་པའི་གེགས་བྱེད་ངེས་པ་བཞི་ཁོ་ནར་ངེས་སོ། །གཉིས་པ་ནི་དོན་དང་མི་མཐུན་པར་འཛིན་
པའི་བློ་ངག་གིས་བཟློག་པར་ནུས་སམ་མི་ནུས།དང་པོ་ལྟར་ན་སྒྲ་རྟག་པར་འདོད་པ་ལ་མི་རྟག་ཅེས་པས་ཆོག་པས་བྱས་ཡོད་ཀྱི་རྟགས་དགོད་མི་དགོས་པར་ཐལ་ལོ། །གཉིས་པ་ལྟར་ན་དགོས་འབྲེལ་ངག་གིས་ཀྱང་
ཟློག་མི་ནུས་པར་འགྱུར་རོ་ཞེ་ན། འབྲེལ་པ་དང་ནི་རྗེས་མཐུན་ཐབས། སྐྱེས་བུའི་དོན་ནི་བརྗོད་བྱེད་ངག་ཡོངས་བརྟགས་དབང་དུ་བྱས་པ་སྟེ། དེ་ལས་གཞན་གྱི་དབང་བྱས་མིན།ཞེས་པས་རྟོགས་ལྡན་དགོས་ཚ
འབྲེལ་གྱི་ངག་ཡོད་ན་ཟློག་མེད་ན་མི་ཟློག་པའི་དབང་དུ་བྱས་པས་སྐྱོན་མེད་དོ། །གསུམ་པ་ནི་དགོས་པ་ལ་དམིགས་པའི་ལོག་རྟོག་བཞི་པོ་འདི་སྐྱེ་བ་ལྟར་དགོས་པའི་དགོས་པ་དམིགས་པ་བཞི་སྐྱེས་སམ་མི་སྐྱེ།
དང་པོ་ལྟར་ན་དེ་གཅོད་པའི་དགོས་འབྲེལ་བཞི་ཡང་དགོས་པས་བརྒྱད་དུ་ཐལ་ལ། གཉིས་པ་ལྟར་ན་དགོས་པ་ལ་དམིགས་པའི་བཞི་པོའང་མི་སྐྱེ་བས་དགོས་འབྲེལ་དགོད་མི་དགོས་པར་ཐལ་ལོ་ཞེ་ན། དེ་ལ་

༄༅། །བཞི་སྐྱེ་ཡང་དགོས་འབྲེལ་སྔ་མ་བཞིས་ཆོག་ཅེས་པའི་ལན་ཡོད་མེད་ཀྱི། བཞི་ཅར་བསྟན་བཅོས་ལ་དམིགས་པ་ཡིན་དགོས་པ་ཁོ་ན་ལ་དམིགས་པར་མ་གྲུབ་བོ། །དེ་ལྟ་མིན་ན་བཞི་ཅར་བརྗོད་བྱ་ཁོ་
ན་ལ་དམིགས་ཞེས་མཚུངས་སོ། །དེ་ཉིད་ཀྱི་ཕྱིར་བསྟན་བཅོས་བཞིར་བྱས་ལ་བཟློག་ཀྱང་དགོས་པས་འབྲེལ་མེད་དང་བརྗོད་བྱ་དང་མི་ལྡན་པར་འཛིན་པ་ཟློག་མི་ནུས་ཏེ་མཚན་གཞི་འཛིན་པས་མི་ཁེགས་པའི་
ཕྱིར་རོ། །གསུམ་པ་ཇི་ལྟར་བསྟན་ཚུལ་ནི་གསུམ་དངོས་སུ་དང་འབྲེལ་པ་ཤུགས་ལ་བསྟན་ཏེ། འབྲེལ་པ་སྟོན་པར་བྱེད་པའི་སྒྲ། །དངོས་སུ་ཡོད་པ་མ་ཡིན་མོད། །འོན་ཀྱང་དེ་ནི་རྣམ་འབྱེད་ལས། །དོན་གྱིས་
འཐོབ་པར་བྱ་བ་ཡིན། །ཞེས་དང་། བསྟན་བཅོས་དང་ནི་དགོས་པའི་དོན། །འབྲེལ་པའི་གཞི་ནི་གཉིས་ལ་གནས། །དེ་བསྟན་འདུས་པ་དེ་ཡི་ཕྱིར། །དགོས་ལས་ལོགས་ཤིག་མ་བསྟན་ཏོ། །ཅེས་པས་སོ། །གསུམ་
པ་ཚིག་དོན་ལ་བསྟན་པ་དང་བཤད་པའོ། །དང་པོ་ལ་བརྗོད་བྱ་ནི་རྣམ་པ་ཐམས་ཅད་མཁྱེན་པ་ཉིད་ནི་སངས་རྒྱས་ཀྱིས་མངོན་སུམ་དུ་མཛད་ནས་མཐོང་བའི་ཆོས་ལ་བདེ་བར་གནས་པའི་ལམ་མོ། །ཡང་ན་རྣམ་པ་

ཐམས་ཅདམཁྱེན་པ་ཉིད་ནི་སེམས་བསྐྱེད་ལ་སོགས་པ་བཅུ་ཡིན་ལ་དེ་དག་ནི་སངས་རྒྱས་ཐོབ་པར་བྱེད་པ་ཡིན་པས་ལམ་ཡིན་ནོ །གཞན་བདུན་ནི་གཙོ་བོའམ་དང་པོར་འདུག་པས་དེས་མཚོན་ནས་བརྗོད་བྱའོ། ། 
སྟོན་པ་སངས་རྒྱས་ཀྱིས་མདོ་རྒྱས་འབྲིང་གསུམ་པོ་འདི་ལས་བཤད་པ་གང་ཡིན་པ་དེ་ཡང་བརྗོད་བྱའོ། །དེ་གཉིས་ཀྱིས་རིམ་པ་ལྟར་ཆོས་གཞན་དང་མདོའི་བརྗོད་བྱ་ལས་ཁྱད་པར་དུ་བྱེད་དོ། །དགོས་
པའི་དགོས་པ་ནི་མཐོང་ཞེས་དྲངས་སོ། །ཁྱད་པར་བཞི་ལས་མཐོང་བྱའི་དོན་ནི་ཐེག་ཆེན་ལས་གཞན་སེང་གེ་འཕྲོག་བྱེད་དབྱིག་གི་སྙིང་པོ་སོགས་ཕྱི་རོལ་པ་ལྷ་དང་བཅས་པ་ལ་སོགས་པས་མྱོང་བ་ཡིན་པའི་དོན་
དེའོ། །གང་གིས་མཐོང་ཞེ་ན་བློ་ཤེས་རབ་དང་ལྡན་པས་ཞེས་པ་བྱང་ཆུབ་སེམས་དཔའ་སྟེ། བྱང་ཆུབ་སེམས་དཔའ་སེམས་དཔའ་ཆེ། །བློ་ལྡན་དང་ནི་གསལ་བའི་མཆོག །ཅེས་སོགས་དེའི་མིང་གི་རྣམ་གྲངས་
སུ་བཤད་པས་སོ། །ཐབས་གང་ལ་བསྟན་ནས་ཞེ་ན། བཞག་ཅེས་དྲངས་སོ། །གང་ཞེ་ན་ཆོས་ནི་རྣམ་པར་དཀར་བའམ་མཚན་ཉིད་འཛིན་པས་ནའོ། །སྤྱོད་པ་ནི་ཉམས་སུ་བླང་བར་བྱ་བས་ནའོ། །བཅུ་ནི་སྐབས་

༄༅། །དང་པོའི་བཅུ་པོའོ། །འོ་ན་ལམ་ཤེས་ཀྱི་བཅུ་གཅིག་ལགས་པ་དེ་མ་ཡིན་ནམ་ཞེ་ན། དང་པོའི་བཅུ་པོ་དེ་ཐམས་ཅད་མཚོན་པའི་ཕྱིར་ན་བདག་ཉིད་ཀྱི་ཞེས་པའོ། །གང་ལ་ཞེ་ན་དྲན་པའི་ཤེས་པ་
ལའོ༑ ༑ནས་ཞེས་པས་ཐབས་བར་པ་བསམ་བྱུང་དང་། འཇིག་རྟེན་པའི་སྒོམ་བྱུང་གི་ཤེས་རབ་སྐྱེས་པའོ། །མཐར་ཐུག་པ་ནི་ས་བཅུའི་རྟོགས་པ་རིམ་གྱིས་སྐྱེས་པའོ། །ངོ་བོ་ནི་མཐོང་བ་སྟེ་མངོན་སུམ་དུ་གྱུར་
པའོ༑ ༑དགོས་པ་སྟོན་པ་ནི་རྟོགས་པས་ཤེས་བྱ་རྒྱན་བརྩམས་པའི་དགོས་པ་ཡིན་ནོ་ཞེས་དྲངས་སོ། །དོན་གང་ཞེ་ན་ཆོས་སྤྱོད་བཅུའི་བདག་ཉིད་ཀྱི་མདོ་དོན་ནོ། །གང་གི་ཆེད་དུ་ཞེ་ན་མཐོང་བར་འགྱུར་བའི་
ཕྱིར་ཏེ་ཆེད་དུའོ། །ཚུལ་ཇི་ལྟར་ཞེ་ན་རྒྱུན་ལ་བརྟེན་ནས་བདེ་བླག་དུའོ། །གཉིས་པ་འབྲེལ་པས་བཤད་པ་ནི་རྣམ་པ་ཞེས་སོགས་ཏེ། བསྟན་པ་ཞེས་དྲངས་སོ། །གང་གི་ཞེ་ན་རྫུ་འཕྲུལ་དང་ཀུན་བརྗོད་པ་དང་
རྗེས་སུ་བསྟན་པའི་ཆོ་འཕྲུལ་ལམ་སྔར་བཤད་པའི་ཆོ་འཕྲུལ་གསུམ་གྱིས་འགྲོ་བ་མཐའ་དག་ལ་ལམ་རྗེས་སུ་སྟོན་པར་མཛད་པ་དེ་ཉིད་ཅེས་སོ། །གང་ལས་ཞེ་ན་རྒྱལ་བའི་ཡུམ་རྣམ་པ་གསུམ་ཅར་ལས་སོ། །

ཅིར་ཞེ་ན་བརྗོད་པར་བྱ་བ་ཉིད་དུ་བསྟན་པ་གང་ཡིན་པ་རྗོད་པར་བྱེད་པ་མདོ་ཐབས་དང་བརྗོད་པར་བྱ་བ་བརྒྱད་པོ་ཐབས་ཀྱིས་བསྒྲུབ་པར་བྱ་བའི་ཚུལ་གྱིས་སངས་རྒྱས་ཀྱིས་འབྲེལ་བར་མཛད་པ་རྒྱན་གྱི་བརྗོད་
བྱའོ། །དགོས་པའི་དགོས་པ་ནི་ཕྱི་རོལ་ཞེས་སོགས་ཏེ་རྣམ་པ་ཐམས་ཅད་དུ་མངོན་སུམ་དུ་བྱེད་ཅེས་དྲངས་སོ། །དོན་གང་ཞེ་ན་མ་མྱངས་པ་དེ་ཡན་ཆད་གཞི་བླང་ངོ་། །ཁྱད་པར་གསུམ་ལས་གང་ཟག་ནི་ཕྱི་རོལ་
པ་དང་དེ་ལས་གཅིག་ཤོས་ནང་པའི་ཁམས་གསུམ་ལས་འདོད་ཆགས་དང་བྲལ་བ་ཉན་རང་དགྲ་བཅོམ་དང་བསམ་གཏན་གཟུགས་མེད་པས་སོ།། རྒྱུ་ནི་མཐུན་རྐྱེན་ཆོས་ཐམས་ཅད་བདག་མེད་པ་ཐོས་
སོགས་ཀྱིས་གོམས་པར་མ་བྱས་ཤིང་འགལ་རྐྱེན་དངོས་པོར་ཞེན་པ་རྣམས་ཀྱིས་སོ། །བློ་ནི་ཐོས་པ་ལས་བྱུང་བ་ཞེས་སོགས་ཞེས་སོ། །གང་ཟག་གང་གིས་མངོན་སུམ་དུ་བྱེད་ཅེ་ན་བྱང་ཆུབ་སེམས་དཔའ་
གང་དེའི་ཁྱད་པར་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རག་སྟེ། མ་ལྟོས་པར་ཆས་ཏེ་ཞུགས་པ་དག་ཁོ་ནས་སོ། །ཐབས་གང་ལ་བརྟེན་ཞེ་ན་ཐབས་གསུམ་ལས་དང་པོ་དང་བར་པ་ནི་

༄༅། །བཞག་ནས་ཞེས་དྲངས་སོ། །གང་ལ་ཞེ་ན་སྔར་ཉམས་སུ་མྱོང་བའི་དོན་ཤིན་ཏུ་གསལ་ཏེ་མ་རྟོགས་ལོག་རྟོག་ཐེ་ཚོམ་དང་བྲལ་བས་བཞག་པའི་བག་ཆགས་ལས་བྱུང་བའི་དྲན་པའི་ཤེས་པ་ལའོ། །གང་
ཞེ་ན་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་བརྗོད་བྱའི་དོན་མ་ལུས་པ་མངོན་པར་རྟོགས་པ་བརྒྱད་ཀྱི་བདག་གི་རྣམ་མཁྱེན་མཚོན་བྱེད་བཅུ་དང་པོ་བྱང་ཆུབ་ཀྱི་སེམས་དང་ཐ་མ་སྦྱིན་པ་ལ་སོགས་པ་སྒྲུབ་པའི་སྤྱོད་
པའོ༑ ༑མཚོན་བྱེད་ཐ་མ་ལ་སྦྱིན་སོགས་སྨོས་པ་ཅི་སྟེ་ཞེ་ན་སྒྲུབ་པ་བཟུང་བ་སྟེ་བཞི་ཆར་དུ་ཕར་ཕྱིན་དྲུག་བཤད་པས་སོ། །ཚུལ་ཇི་ལྟར་ཞེ་ན་དོན་ལ་གནས་པ་ལས་མ་འཁྲུལ་པས་ལེགས་སོ་མཐར་ཐུག་ནི་ཆོས་
ཀྱིས་ཞེས་སོགས་སོ། །དགོས་པ་ནི་རྟོགས་པ་ཞེས་སོགས་བཞིར་བླང་ངོ། །དོན་གང་ཞེ་ན་མངོན་པ་ནས་མཚན་ཉིད་ཀྱི་བར་རོ། །གང་གི་ཆེད་དུ་ཞེ་ན་དགོས་པའི་ཡང་དགོས་པའི་ཆེད་དུའོ། །གང་གིས་ཞེ་ན་
གདུལ་བྱ་རྣམས་ཀྱིས་སོ། །ཚུལ་ཇི་ལྟར་ཞེ་ན་དོན་རྒྱ་ཆེན་པོ་བདེ་བླག་སྟེ་ཚེགས་ཆུང་ངུས་སོ། །༈ གསུམ་པ་མངོན་རྟོགས་ཉིད་བཤད་པ་ལ་གསུམ་སྟེ། རྒྱས་པར་དད་པ་ལ་བརྒྱད་དུ་དབྱེ་བ་དང་། བར་མ་ལ་དད་པ་

ལ་དྲུག་ཏུ་དབྱེ་བ་དང་། བསྡུས་པ་ལ་དད་པ་ལ་གསུམ་དུ་བསྡུས་པའོ། །དང་པོ་ལ་གཉིས་ཏེ། ལུས་རྣམ་པར་བཞག་པ་དང་། ཡན་ལག་བརྒྱད་པར་བཤད་པའོ། །དང་པོ་ལ་ལྔ་སྟེ། དགོས་དོན་དང་། བསྡུས་དོན་དང་།
ངག་ཉེ་བར་དགོད་པ་དང་། བསྡུས་དོན་གྱིས་བཤད་པ་དང་། མ་བཀྲོལ་བའི་རྒྱུ་མཚན་ནོ། །དང་པོ་ནི་དགོས་འབྲེལ་གོང་དུ་བསྟན་ལ་ཞེས་སོགས་ཏེ། ཀྱུས་ས་བརྟན་པའི་རྟ་ཐོགས་པ་མེད་པར་བརྒྱུགས་ནུས་
པ་ལྟར་གདུལ་བྱ་ཉན་པ་པོ་རྣམས་ཀྱིས་ཡན་ལག་རྒྱས་བཤད་བདེ་བླག་ཏུ་རྟོགས་པར་བྱ་བའི་ཕྱིར་དང་ཡན་ལག་རྒྱས་བཤད་ཀྱི་བསྟན་བཅོས་དོན་ལུས་རྣམ་གཞག་གིས་མདོ་ཙམ་དུ་རྣམ་པར་དབྱེ་བ་བྱས་པ་ཡང་
འཆད་པ་པོས་བཤད་སླ་བར་མགོན་པོས་གཟིགས་ནས་དེའི་རྒྱུ་མཚན་ནི་མ་འཛིངས་པ་ཉིད་ཀྱིས་སོ། །གཉིས་པ་ནི་ཚིག་ཅེས་སོགས་ཏེ་ལུས་ཞེས་པ་ལ་གསུམ་ལས་དབྱེ་བ་ནི་ཚིག་དང་དོན་གྱི་ལུས་སོ། །ངོ་བོ་ནི་
བརྗོད་བྱ་དང་རྗོད་བྱེད་དོ། །ངེས་ཚིག་ནི་ཡན་ལག་ལ་ཁྱབ་པར་བྱེད་པ་དང་། རྟེན་བྱེད་པས་དང་། བསགས་པས་དང་། ངོ་བོ་ཉིད་དུ་གྲུབ་པས་ནའོ། །གཉིས་པ་ལ་གཉིས་ཏེ། ཤེར་ཕྱིན་གྱི་དབྱེ་བ་མདོར་བསྟན་

༄༅། །པ་དང་། ཅུང་ཟད་རྒྱས་པར་བཤད་པའོ། །དང་པོ་ལ་གསུམ་སྟེ། དབྱེ་བའི་གཞི་དང་། གྲངས་ཀྱི་དབྱེ་བ་དང་། གསལ་བའི་དབྱེ་བའོ། །དང་པོ་ནི་ཤེས་རབ་ཕ་རོལ་ཕྱིན་པའི་ཞེས་པའི་དོན་ལ་གཉིས་ཏེ།
འགྲེལ་ཊིག་མཁན་པོ་གཞན་གྱི་བཤད་ཚུལ་དང་། སེང་བཟང་གིས་བཤད་པའི་དོན་སྤྱད་པའོ། །དང་པོ་ནི་འབུམ་ཊིག་མཁན་པོ་ཆོས་རབ་ཏུ་རྣམ་པར་འབྱེད་པའི་འབྲས་བུ་མཐར་ཐུག་དངོས་སུ་འབྱིན་པ་ཅེས་
པ་ས་བཅུ་རྒྱུན་ཐ་ན་ཡོད་དོ་ཤེར་ཕྱིན་དང་དཔའ་བར་འགྲོ་བའི་ཏིང་འཛིན་མིང་གི་རྣམ་གྲངས་སུ་བཤད་པས་ཡང་དེ་ཁོ་ན་ཡོད་པར་བཤད་པས་སོ་ཞེས་སོ། །འཕགས་པ་ལྟར་ན་དོན་དམ་རྟོགས་པ་དམ་པའི་ངོ་མ
བོ་ཉིད་དུ་གྱུར་པ་ཞེས་པ་ས་དང་པོ་ཡན་ཆད་ཀྱི་མཉམ་བཞག་ན་ཡོད་དེ་དོན་དམ་ཤེས་པའི་ཕྱིར་བཤད་དོ་ཞེས་དང་། ཀུན་དགའ་བོ་དམ་པ་ཡིན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པའི་མིང་ཐོབ་པར་འགྱུར་
རོ་ཞེས་བཤད་པས་སོ། །སངས་རྒྱས་ཡེ་ཤེས་ལྟར་ན་ཆོས་རབ་ཏུ་རྣམ་པར་འབྱེད་པ་བདག་མེད་རྟོགས་པའི་ངོ་བོ་ཉིད་དུ་གྱུར་པ་ཞེས་པས་དངོས་པོ་བརྒྱད་ཅར་ཡིན་ནོ་ཞེས་སོ། །གཉིས་པ་ལ་བཞི་སྟེ། མཚན་

ཉིད་དང་མཚན་གཞིའི་དབྱེ་བ་དང་། དངོས་དང་བཏགས་པའི་ཁྱད་པར་ཤེས་བྱེད་དོ། །དང་པོ་ཆོས་རབ་ཏུ་རྣམ་པར་འབྱེད་པ་རབ་ཀྱི་མཐར་ཐུག་པའོ། །གཉིས་པ་ནི། འབྲས་བུ་དང། ལམ་དང་། གཞུང་གསུམ་
ལས། དང་པོ་ནི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་དེ་བཞིན་གཤེགས་པའི་རྒྱུད་ལ་སྐྱེས་པའོ། །གཉིས་པ་ནི་ཚོགས་ལམ་ནས་རྡོ་རྗེ་ལྟ་བུའི་བར་གྱི་ཆོས་རབ་ཏུ་རྣམ་པར་འབྱེད་པའོ། །གསུམ་པ་ནི་
དེ་གཉིས་སྟོན་པའི་གཞུང་ངོ་། །གསུམ་པ་ནི། འབྲས་བུ་ནི་མཚན་ཉིད་དང་ལྡན་པ་དངོས་ཡིན་ནོ། །གཉིས་པོ་བཏགས་པ་བ་ཡིན་པས་ལམ་ལ་འདོགས་པའི་རྒྱུ་མཚན་ནི་རྒྱུ་ལ་འབྲས་མིང་གིས་སོ། །དགོས་པ་ནི་
འབྲས་བུ་དེ་འཐོབ་པར་འདོད་པས་རྒྱུ་ལམ་རྒྱུད་ལ་སྐྱེད་དགོས་པར་ཤེས་པའི་དོན་དུའོ། །དངོས་ལ་གནོད་པ་ནི་མཚན་ཉིད་མེད་པའོ། །གཞུང་ལ་འདོགས་པའི་རྒྱུ་ནི་བརྗོད་བྱའམ་འབྲས་མིང་གིས་རྗོད་བྱེད་
དམ་རྒྱུ་ལ་བཏགས་པའོ། །དགོས་པ་ནི་འབྲས་བུ་དེ་འཐོབ་པར་འདོད་པས་གཞུང་ལ་འཇུག་དངོས་སོ་ཞེས་ཤེས་པའི་དོན་དུའོ། །དངོས་ལ་གནོད་པ་ནི་མཚན་ཉིད་མེད་པས་སོ། །བཞི་པ་ནི། ཤེས་རབ་ཕ་རོལ་

༄༅། །ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱའི་དོན་དེ་དང་ལྡན་པས། །གཞུང་ལམ་དག་ལ་དེ་སྒྲས་ཡིན། །ཞེས་པས་ཤེས་སོ། །གཉིས་པ་ནི་ཡང་དག་པར་སྟེ་ཕྱིན་ཅི་མ་ལོག་
པའི་སྒོ་ནས་བཤད་ཅེས་སོ། །ཚུལ་ཇི་ལྟར་ཞེ་ན་དངོས་པོ་བརྒྱད་དུ་ཕྱེ་བའི་སྒོ་ནས་སོ། །དངོས་པོ་བརྒྱད་ནི་བརྗོད་བྱ་ཡིན་ལ། མངོན་པར་རྟོགས་པ་བརྒྱད་ནི་རྣལ་འབྱོར་པའི་རྒྱུད་ལ་སྐྱེ་བ་ཡིན་ཞིང་།
སྐབས་བརྒྱད་ནི་གཞུང་སྟོད་སྨད་ཀྱི་ཆ་བརྒྱད་ཡིན་ནོ། །གསུམ་པ་ནི། རྣམ་ཀུན་མཁྱེན་ཉིད་ཅེས་སོགས་ལ་དྲུག་སྟེ། དངོས་པོ་བརྒྱད་པོ་སོ་སོའི་མཚན་ཉིད་དང་། ས་མཚམས་དང་། གཅིག་གམ་ཐ་དད་བསམ་
པ་དང་། གྲངས་ངེས་པ་དང་། གོ་རིམ་ངེས་པ་དང་། ཟློས་པ་སྤངས་པའོ། །དང་བོ་ལ་བརྒྱད་ལས་རྣམ་མཁྱེན་གྱི་མཚན་ཉིད་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་
པ་དང་། དེ་ལ་ཤེས་བྱེད་དགོད་པའོ། །དང་པོ་ནི་ཁ་ཅིག་རྣམ་པའི་ཆོས་མཐའ་དག་སྐྱེ་བ་མེད་པར་མངོན་སུམ་དུ་རྟོགས་པའོ་ཞེས་སོ། །སངས་རྒྱས་ཀྱིས་ཇི་ལྟ་བ་མཁྱེན་པའི་རྣམ་མཁྱེན་དེ་རྣམ་མཁྱེན་མ་ཡིན་

པར་འགྱུར་ཏེ་ཇི་སྙེད་པ་ལ་མཁྱེན་པས་སོ། །ཡང་ཆོས་ཀྱི་དབྱིངས་དྲི་མ་མཐའ་དག་དང་བྲལ་བ་མངོན་སུམ་དུ་རྟོགས་པ་དང་། སྐབས་དང་པོའི་ཆོས་བཅུ་པོའི་རྒྱུ་འབྲས་ཀྱི་རྣམ་པ་མ་ལུས་པ་མངོན་སུམ་དུ་རྟོགས་
པ་ཇི་ལྟ་བ་དང་ཇི་སྙེད་ཀྱི་རྣམ་མཁྱེན་གྱི་མཚན་ཉིད་དོ་ཞེས་སོ། །མ་ཡིན་ཏེ། སངས་རྒྱས་ཀྱི་ཇི་ལྟ་བ་རྟོགས་པའི་གཞི་ཤེས་ལམ་ཤེས་ཀྱི་མཚན་ཉིད་ཡིན་ནོ་ཞེས་མཚུངས་པ་དང་། དངོས་མེད་ཀྱི་རྣམ་པ་རྟོགས་
པ་ལ་ཇི་སྙེད་པ་མཁྱེན་པའི་མཚན་ཉིད་ཀྱིས་མ་ཁྱབ་བོ། །གཞན་ལ་མཚོན་བྱ་རྣམ་པ་ཉིད་མཚན་ཉིད་དུ་བཀོད་པ་ནི་རང་ལྡོག་རྫས་སུ་མ་གྲུབ་པར་འགྱུར་རོ། །འོག་མ་རྣམས་ལའང་སྐྱོན་འདི་རིགས་མ
པར་བྱའོ། །གཉིས་པ་ནི་རྣམ་མཁྱེན་ཙམ་གྱི་མཚན་ཉིད་ནི་གཞི་དང་ལམ་ཡོད་པའི་བྱེ་བྲག་རྟོགས་པའོ། །ཐུབ་པའི་རྣམ་མཁྱེན་གྱི་མཚན་ཉིད་ནི་སྒྲིབ་པ་ཐམས་ཅད་སྤངས་པས་བྱེ་བྲག་རྟོགས་པ་དང་། སྒྲིབ་
པ་ཐམས་ཅད་སྤངས་པས་ཆོས་ཉིད་དང་ཆོས་ཅན་གྱི་བྱེ་བྲག་རྟོགས་པ་རྣམ་མཁྱེན་ཙམ་དང་ཇི་ལྟ་བ་དང་ཇི་སྙེད་པའི་མཚན་ཉིད་དོ། །གསུམ་པ་ནི། གཞི་ཤེས་པའི་བྱེ་བྲག་རྣམས། རྣམ་པ་ཤེས་བྱའི་

༄༅། །མཚན་ཉིད་དོ་ཞེས་དང་། སྒྲིབ་པ་ཀུན་གྱི་དྲི་མེད་པ། །རྣམ་པ་ཐམས་ཅད་མཁྱེན་ཉིད་ཐོབ། །ཅེས་དང་། སྒྲིབ་པ་ཀུན་གྱི་དྲི་མེད་པ། །རྣམ་པ་ཐམས་ཅད་མཁྱེན་པ་ཡི། །གོ་འཕང་བླ་ན་མེད་
པ་ཐོབ། །ཅེས་དང་། རབ་འབྱོར་ཆོས་གཅིག་གིས་རྣམ་པ་ཐམས་ཅད་མཁྱེན་པ་ཉིད་ཅེས་བྱ་སྟེ་ཞི་བའི་རྣམ་པས་སོ་ཞེས་དང་། རྣམ་པ་དེ་དག་དང་། རྟག་དེ་དག་དང་། མཚན་མ་དེ་དག་དེ་བཞིན་གཤེགས་
པས་ཐུགས་སུ་ཆུད་དེ་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་ཀྱི་ནི་རྣམ་པ་ཐམས་ཅད་མཁྱེན་པ་ཉིད་ཅེས་བྱའོ་ཞེས་སོ། །ལམ་ཤེས་ཀྱི་མཚན་ཉིད་ལ་གསུམ་ལས། 
དང་པོ་ནི་ཁ་ཅིག་དམིགས་པ་ལམ་ཐམས་ཅད་རྣམ་པ་མི་དམིགས་པས་ཡུལ་ཅན་མངོན་སུམ་དུ་རྟོགས་པ་ཡིན་ལ་མཚམས་ཚོགས་ལམ་ནས་འཛིན་པ་ནི་ནང་འགལ་ཁས་བླངས་སོ། །གཉིས་པ་ནི་དེས་ནི་ལམ་ཤེས་
སྤྱི་དང་། བྱང་ཆུབ་སེམས་དཔའ་དང་། སངས་རྒྱས་ཀྱི་ལམ་ཤེས་ཀྱི་མཚན་ཉིད་ནི་ཕྱིན་བྱེད་མི་དམིགས་པར་རྟོགས་པ་དང་། ཐེག་པ་གསུམ་ལ་དབང་པོ་རྣོན་པོས་སློབ་པ་དང་སྤངས་རྟོགས་རྫོགས་པས་ཕྱིན་

བྱེད་མི་དམིགས་པར་རྟོགས་པའོ། །གསུམ་པ་ནི་དེ་ལྟར་ན་ཉན་རང་ལ་ལམ་ཤེས་ཡོད་པར་འགྱུར་རོ་ཞེ་ན་འདོད་པ་ཡིན་ཏེ་དེ་བས་རྣམ་པ་ཤེས་པའང་ཡོད་པ་ཡིན་ནོ། །གལ་ཏེ་ལམ་ཐམས་ཅད་ཀྱིས་ཀྱང་མ་ཡིན་
པ་རྣམ་པ་ཐམས་ཅད་དུ་ཡང་མ་ཡིན་ཞེས་བཤད་པ་དང་འགལ་ལོ་ཞེ་ན། དེ་ནི་ལམ་གསུམ་ཅར་དང་རྣམ་པ་མ་ལུས་པ་མ་རྟོགས་པས་དེ་སྐད་བཤད་དེ་གཏན་མ་རྟོགས་ཞེས་མ་བཤད་དོ། །སངས་རྒྱས་ལས་གཞན་
གྱི་ཤེས་བྱ་ཐམས་ཅད་མ་ཤེས་ཞེས་བརྗོད་ཀྱང་འགའ་ཞིག་ཤེས་པ་བཞིན་ནོ། །གཞི་ཤེས་ཀྱི་མཚན་ཉིད་ལ་གསུམ་ལས། རྟོག་པས་བཏགས་པ་དགག་པ་ནི། ཉན་ཐོས་དང་རང་སངས་རྒྱས་དང་གཉན་པོ་གཞི་
ཤེས་ཀྱི་མཚན་ཉིད་གཞི་ཐམས་ཅད་གང་ཟག་གི་བདག་མེད་དང་། གང་ཟག་གི་བདག་དང་གཟུང་བ་རང་བཞིན་མེད་པ་ཙམ་དང་བདག་མཐའ་དག་སྐྱེ་བ་མེད་པར་མངོན་སུམ་དུ་རྟོགས་པའོ་ཞེས་སོ། །འདི་ལ་ཁ་ཅིག་
ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པས་དེ་མི་རིགས་སོ་ཞེས་སོ། །དེས་ན་ཐབས་ལ་ཁྱད་ཡོད་ཀྱི་ཤེས་རབ་ལ་ཁྱད་མེད་དོ་ཞེས་སོ། །སྐྱོན་དེ་ནི་མེད་དེ་ཆོས་ཀྱི་བདག་མེད་རྟོགས་པ་ཡོད་ན་

༄༅། །ཤེས་བྱའི་སྒྲིབ་པ་སྤངས་པར་ཐལ་ཏེ་བློ་གྲོས་ཆེན་པོ་ཉོན་མོངས་པའི་སྒྲིབ་པ་ནི་གང་ཟག་གི་བདག་མེད་པར་མཐོང་བས་རྣམ་པར་དག་པར་འགྱུར་རོ། །ཤེས་བྱའི་སྒྲིབ་པ་ནི་ཆོས་ཀྱི་བདག་མེད་
པ་མཐོང་བས་རྣམ་པར་དག་པར་འགྱུར་རོ་ཞེས་བཤད་པས་སོ། །གཞན་ཡང་རྒྱན་སྟུག་པོ་རྣམ་པར་བཀོད་པ་ལས། ཕུང་པོ་གང་ཟག་བདག་མེད་པར། །རབ་ཏུ་རྣམ་ཕྱེ་མཐོང་འགྱུར་ཞེས། །ཆོས་ཀྱི་དངོས་པོ་མ་
བཤིག་པར། །ཉན་ཐོས་དེ་དག་མངོན་རྟོགས་འགྱུར། །ཞེས་དང་། ཆོས་ལ་བདག་མེད་མཁས་པ་རྣམས། །རྒྱལ་བའི་སྲས་པོ་སྒོམ་པར་བྱེད། །ཅེས་པས་སོ། །གཞན་ཡང་འོད་སྲུངས་ཀྱིས་ཞུས་པ་ལས། ཉུང་འབྲུ་
སྲིན་འབུས་ཟོས་པར་གྱུར་པ་ཡི། །ནང་གི་ནམ་མཁའ་དེ་ནི་ཆུང་བ་ལྟར། །ཉན་ཐོས་འདུས་མ་བྱས་པ་རྟོགས་པ་ཡང་། །དེ་ནི་ཤིན་ཏུ་ཆུང་ཞིང་ཆུང་བར་ལྟར། །ཞེས་སོ། །ཤེས་རབ་ལ་ཁྱད་མེད་ན་ཐབས་
མེད་ཤེས་རབ་བྲལ་ན་ཉན་ཐོས་ཉིད་དུ་ལྷུང་ཞེས་པ་དང་འགལ་ལོ།། ཕྱོགས་སྔ་མའང་མི་འཐད་དེ་ཚོགས་དང་སྤྱོད་པའི་རང་སངས་རྒྱས་ཀྱི་གཞི་ཤེས་དེ་ཉན་ཐོས་སྤྱིར་ཐལ་ཏེ་གང་ཟག་གི་བདག་མེད་ཙམ་རྟོགས་

པས་སོ། །ཁྱེད་ཉིད་ཀྱིས་ས་བདུན་པ་མན་ཆད་ཉན་རང་དུ་ལྡོག་སྲིད་པར་བཞེད་པས་དེ་ལ་གཉེན་པོ་གཞི་ཤེས་ཀྱི་མཚན་ཉིད་ཁྱབ་ཆེས་ཤིང་ཉན་རང་གི་གཞི་ཤེས་ཀྱི་མཚན་ཉིད་ཀྱིས་མ་ཁྱབ་བོ། །གཉིས་པ་ནི་
གཞི་ཤེས་ཀྱི་དང་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་དང་སངས་རྒྱས་ཀྱི་གཞི་ཤེས་ཀྱི་མཚན་ཉིད་ནི། རྟེན་དང་ཐེག་པ་གསུམ་ལས་དབང་པོ་རྟུལ་པོ་དང་འབྲིང་པོ་དང་རྣོན་པོ་དང་རྣོན་པོའི་
སློབ་པ་དང་སྤངས་རྟོགས་རྫོགས་པས་རྟེན་བདག་མེད་པར་རྟོགས་པའོ། །གསུམ་པ་རྩོད་པ་སྤངས་པ་ནི་གལ་ཏེ་སོ་སོའི་སྐྱེ་བོ་ལ་གཞི་ཤེས་མཚན་ཉིད་པ་ཡོད་པར་ཐལ་ལོ་ཞེ་ན་འདོད་པ་ཉིད་དོ། །དེ་ལྟར་ན་
འཕགས་པར་ཐལ་ལོ་ཞེ་ན། གཞི་བདག་མེད་པར་མངོན་སུམ་དུ་རྟོགས་པ་མེད་པས་འཕགས་པར་ག་ལ་འགྱུར། རྣམ་ཀུན་གྱི་མཚན་ཉིད་ལ་གསུམ་ལས་རྟོགས་པས་བཏགས་པ་དགག་པ་ནི་སྐྱེ་མེད་རྣམ་གསུམ་
བསྡུས་ནས་སྒོམ་ཞེས་སོ། །གཞན་དག་གི་དབང་དུ་བྱ་བའི་དོན་དུ་སྐྱེ་མེད་གསུམ་བསྡུས་ནས་སྒོམ་པའོ་ཞེས་སྨྲའོ། །མ་ཡིན་ཏེ་གཞི་ལམ་རྣམ་པའི་དོན་སྤྱི་ཤར་བར་ཐལ་ཏེ། དགག་པ་དངོས་སུ་རྟོགས་པའི་

༄༅། །ཕྱིར་རོ། །འདོད་ན་འཕགས་པའི་མཉམ་བཞག་གི་སྦྱོར་བ་རྟོག་བཅས་སུ་འགྱུར་རོ། །སོ་སོའི་སྐྱེ་བོའི་དུས་ནའང་གང་ཟག་ལ་རྟོག་པ་དུ་མ་དུས་གཅིག་ཏུ་སྐྱེ་བར་ཐལ་ལོ། །འདོད་པར་མི་ནུས་ཏེ། རྟོག་
གཉིས་གཅིག་ཅར་འཇུག་པ་མེད། །འདི་ལྟར་རྣམ་པར་རྟོག་པ་རྣམས། །རིམ་གྱིས་འབྱུང་བར་ཡང་དག་རྟོགས། །ཞེས་བཤད་པས་སོ། །གཉིས་པ་དོན་ལ་གནས་པ་དགོད་པ་ནི། ཐེག་ཆེན་གྱི་རྣམ་ཀུན་གྱི་སྦྱོར་བའི་
མཚན་ཉིད་ཐེག་པ་གསུམ་ལ་དབང་པོ་རྣོན་པོའི་སློབ་བས་ཆོས་སྐུའི་རྒྱུ་གང་ཞིག་དབང་དུ་བྱེད་པའི་སྒོམ་པ་ཡིན་ཏེ་རྒྱུ་སྦྱོར་བ་བཞིའི་བདག་ཉིད་དང་ཞེས་དང་། དབང་དུ་བྱ་བའི་ཕྱིར་ཞེས་བཤད་པས་འགྲུབ་བོ། །
མཚན་མཚོན་སྔ་མ་དེ་དག་འོག་མ་གསུམ་ལ་གོ་བར་བྱའོ། །གལ་ཏེ་ས་བརྒྱད་པ་ཡན་ཆད་འབད་རྩོལ་མེད་པར་བཤད་པས་དེས་མ་ཁྱབ་བོ་ཞེ་ན། དེ་ནི་ཤས་ཆུང་བས་མེད་ཅེས་བརྗོད་ཀྱི་གཏན་མེད་མ་ཡིན་ཏེ་
རྨི་ལམ་བསྟན་པ་ལས་ས་བརྒྱད་པ་ལ་མངོན་པར་ཤེས་པ་དང་སོ་སོ་ཡང་དག་པར་རིག་པ་ལ་རྩོལ་བ་དང་བཅས་སོ། །དགུ་པ་ལ་སྤྱོད་པ་ལ་རྩོལ་བ་དང་བཅས་སོ། །བཅུ་པ་ལ་ཚད་མེད་པ་ལ་རྩོལ་བ་དང་བཅས་

སོ་ཞེས་གསུངས་པ་དང་། ས་བརྒྱད་པ་ལ་ཕལ་ཆེན་ལས་ངེད་ཀྱི་ཡེ་ཤེས་སྟོབས་ཡངས་སངས་རྒྱས་ཆོས་ཀྱི་རྣམས། དེ་དག་ཁྱོད་ལ་མེད་ཅེས་འབད་རྩོལ་བརྩོན་འགྲུས་རྩོམས། ཞེས་གསུངས་པས་སོ། །
གཞན་ཡང་འབད་རྩོལ་མེད་པ་ཉིད་ཀྱི་དབང་དུ་བྱ་བའི་དོན་དུ་སྒོམ་ཡང་སྐྱོན་མེད་དོ་དེ་ཡན་ཆད་ཀྱི་བསྔོ་བ་བཞིན་ནོ། །རྩེ་མོའི་མཚན་ཉིད་ལ་གསུམ་ལས་རྟོག་པས་བཏགས་པ་དགག་པ་ནི་དབང་དུ་གྱུར་པ་ཐོབ་
པའི་སྒོམ་པའོ། །ཞེས་པ་མི་འཐད་དེ་ཉན་རང་ལ་རྩེ་མོའི་སྦྱོར་བ་ཡོད་པར་ཐལ་བའི་ཕྱིར་རོ། །ཁ་ཅིག་སྐྱེ་མེད་གསུམ་བསྡུས་ནས་དབང་དུ་གྱུར་པ་ཐོབ་པའི་སྒོམ་པ་ཞེས་སོ། །ཁ་ཅིག་དེའི་སྟེང་དུ་ཆོས་སྐུ་
ཐོབ་པའི་ཕྱིར་ཞེས་པ་ལ་འདོད་པ་མི་འཐད་དེ་རྣམ་ཀུན་བཀག་པ་དེའི་འདི་ཡང་ཁེགས་པའི་ཕྱིར་དང་། དེ་གསུམ་ཀ་ལྟར་ན་ཡང་ཚོགས་ལམ་ན་རྩེ་མོ་ཡོད་པར་ཐལ་ཏེ་དྲན་པ་ཉེར་བཞག་ལ་དབང་དུ་གྱུར་པ་ཐོབ་
པས་སོ། །དེ་འདོད་ན་རྩེ་མོ་ཡེ་ཤེས་ཀྱི་དོན་ཡིན་ལ་ཚོགས་ལམ་ན་རྣམ་ཤེས་ལས་མེད་པས་དེ་མེད་ཅེས་པའི་ཁས་བླངས་དང་འགལ་ལོ། །མ་གྲུབ་ན་བཟོད་པའི་གནས་སྐབས་ན་དབང་པོ་ལྔ་ལ་དབང་དུ་གྱུར་པ་

༄༅། །མ་ཐོབ་ཅེས་མཚུངས་སོ། །༼འདིར་བླ་མས་སྐྱེ་མེད་གསུམ་བསྡུས་སྒོམ་སངས་རྒྱས་ཀྱི་མར་ཡོད་པར་འདོད་པ་དང་གཞན་དུ་སྦྱོར་བ་ཙམ་གྱི་མཚན་ཉིད་དུ་འདོད་པ་ནི་མཚོན་བྱ་མེད་ཀྱང་མཚན་ཉིད་སྲིད་པར་ཐལ་བ་གང་གིས་ཟློགམཆན།༽གཉིས་པ་དོན་ལ་
གནས་པ་དགོད་པ་ནི་ཆོས་སྐུའི་རྒྱུར་གྱུར་པ་གང་ཞིག་རབ་ཏུ་གྱུར་པ་ཐོབ་པའོ་ཞེས་པའོ། །ཚོགས་ལམ་ན་མི་འདོད་ན་ཚོགས་ལམ་ཆེན་པོའི་རྗེས་ལ་ཞེས་པས་བསྟན་ནོ། །གསུམ་པ་རྩོད་པ་སྤངས་པ་ནི་སྔ་མ་
ལྟར་ན་ཚོགས་ལམ་ན་ཡོད་པར་ཐལ་ལོ་ཞེ་ན་དེ་འདོད་པ་ཡིན་ནོ། །གལ་ཏེ་མགོན་པོས་མ་གསུངས་པས་ཡོད་པར་མི་འཐད་དོ་ཞེ་ན། བྱང་ཆུབ་སེམས་དཔའི་ལམ་ཤེས་ལ་སྦྱོར་ལམ་མེད་པར་གྱུར་ཏེ་མགོན་
པོའི་མ་གསུངས་པས་སོ་ཞེས་མཚུངས་སོ།། མཐར་གྱིས་པའི་མཚན་ཉིད་ལ་གསུམ་ལས་རྟོགས་པས་བཏགས་པ་དགག་པ་ནི། ཁ་ཅིག་བསྟན་པ་ཐོབ་པར་བྱ་བའི་དོན་དུ་མཁྱེན་པ་གསུམ་གྱི་ཆོས་རིམ་ཅན་
དུ་སྒོམ་པའོ་ཞེས་ཟེར་བ་མི་འཐད་དེ་གཞི་ཤེས་ཀྱི་ཆོས་རིམ་ཅན་དུ་སྒོམ་པའང་དེར་ཐལ་ལོ། །དེ་འདོད་ན་ཉན་རང་ལ་མཐར་གྱིས་པ་ཡོད་པར་ཐལ་ལོ། །ཁ་ཅིག་སྐྱེ་མེད་གསུམ་བསྡུས་ནས་སྒོམ་པ་ལ་རྟོགས་

པ་ལྷུན་གྲུབ་ཐོབ་ནས་དཀར་ཆོས་རིམ་ཅན་དུ་སྒོམ་པ་ཞེས་པ་ནི་རྣམ་ཀུན་བཀག་པ་དེ་ཉིད་ཀྱིས་ཁེགས་སོ། །གཉིས་པ་དོན་ལ་གནས་པ་དགོད་པ་ནི་ཆོས་སྐུའི་རྒྱུ་གང་ཞིག་གོ་རིམས་སུ་སྒོམ་པའོ། །གསུམ་
པ་རྩོད་པ་སྤངས་པ་ནི་དེ་ལྟར་ན་ཚོགས་ལམ་ན་དེ་ཡོད་པར་ཐལ་ལོ་ཞེ་ན། འདོད་པ་ཡིན་ཏེ་འཕགས་པས་མཐར་གྱི་བྱ་བ་ཚོགས་ལམ་ལ་བཤད་པས་སོ། །སྐད་ཅིག་མའི་མཚན་ཉིད་ལ་གསུམ་ལས། རྟོག་
པས་བཏགས་པ་དགག་པ་ནི་ཁ་ཅིག་བསྟན་པ་ཐོབ་པའི་སྒོམ་པའོ་ཞེས་སོ།། ཁ་ཅིག་ཆོས་སྐུ་ཐོབ་པའི་དོན་དུ་བསྟན་པ་ཐོབ་པའི་སྒོམ་པའོ་ཞེས་གྲག་གོ །དེ་མི་འཐད་དེ་ས་ཐོག་མ་དག་ན་དྲན་པ་ཉེར་བཞག་ལ་
བསྟན་པ་ཐོབ་པ་ཡོད་པས་ཡོད ་པར་ཐལ་ལོ། །གལ་ཏེ་སློབ་པའི་ཆོས་ཐམས་ཅད་ལ་བརྟན་པ་ཐོབ་པ་མེད་དོ་ཞེ་ན། དེ་དང་པོ་བརྗོད་དུ་སུས་མ་སྟེར། ཁ་ཅིག་སྐྱེ་མེད་གསུམ་བསྡུས་ནས་སྒོམ་པ་ལ་རྟོགས་པ་
ལྷུན་གྲུབ་ཐོབ་ནས་དཀར་ཆོས་གཅིག་ཆར་མངོན་དུ་བྱེད་པའི་སྦྱོར་བ་ཞེས་པ་ནི་མི་འཐད་དེ་སྦྱོར་བའི་མཚན་ཉིད་དུ་སྦྱོར་བ་ཞེས་པ་རང་ལྡོག་རྫས་སུ་མ་གྲུབ་པར་འགྱུར་རོ། །རྣམ་ཀུན་བཀག་པ་མེད་ཀྱང་

༄༅། །ཁེགས་སོ། །གཉིས་པ་དོན་པ་གནས་པ་དགོད་པ་ནི་ཆོས་སྐུའི་རྒྱུ་མཐར་ཐུག་པའོ། །གསུམ་པ་རྩོད་པ་སྤངས་པ་ནི། བར་ཆད་མེད་པའི་རྩེ་མོ་ལགས་ཀྱང་དེར་འགྱུར་རོ་ཞེ་ན།
བྱས་པའི་མཚན་ཉིད་རྒྱུས་སྐྱེད་ཡིན་ན་དངོས་པོའང་དེར་འགྱུར་རོ། །ཆོས་སྐུའི་མཚན་ཉིད་ནི་སྦྱོར་བའི་འབྲས་བུ་མཐར་ཐུག་སྨིན་པའོ། ། ༈ གཉིས་པ་ས་མཚམས་ལ་བརྒྱད་ལས། རྣམ་
མཁྱེན་མཚན་ཉིད་པ་སངས་རྒྱས་ཀྱི་ས་ན་ཡོད་དེ་ཐུབ་པའི་རྣམ་ཀུན་མཁྱེན་པ་ཉིད་ཅེས་དང་། སྐུ་གསུམ་དག་གིས་བྱང་ཆུབ་ཆེ། །རྣམ་པ་ཀུན་མཉེས་ཐམས་ཅད་དུ། །སེམས་ཅན་ཀུན་གྱི་ཐེ་
ཚོམ་དག །གཅོད་པ་ཁྱོད་ལ་ཕྱག་འཚལ་ལོ། །ཞེས་པ་དང་། ཀུན་མཁྱེན་ཁྱོད་ལ་ཞེས་སོགས་དང་། རྣམ་པ་ཐམས་ཅད་མཁྱེན་པ་ཉིད་མཉེས་པས་དེ་བཞིན་གཤེགས་པ་དེ་བཞིན་གཤེགས་པ་ཞེས་
བྱ་བའི་གྲངས་སུ་འགྲོའོ་ཞེས་གསུངས་པས་སོ། །རྣམ་པ་འགའ་ཞིག་མངོན་སུམ་དུ་རྟོགས་པ་མཐོང་ལམ་ནས་ཀྱང་ཡོད་ལ་ཐོས་བསམ་གྱིས་རྟོགས་པ་ཚོགས་ལམ་ནས་ཀྱང་ཡོད་དོ། །ལམ་ཤེས་ཀྱི་

ས་མཚམས་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་ལམ་ཤེས་མཚན་ཉིད་པ་མཐོང་ལམ་ཡན་ཆད་ན་
ཡོད་ཅིང་དེ་མན་ཆད་ན་མེད་དེ་ལམ་མཚན་ཉིད་པ་མེད་པས་སོ། །དེ་ཡང་རྒྱུད་བླ་མ་ལས། དག་གསལ་གཉེན་པོའི་ཕྱོགས་ཉིད་ཀྱིས། །ལམ་གྱི་བདེན་པ་ཡང་དག་བཤད། །དག་སོགས་གསུམ་ནི་ཉི་
བཞིན་ནོ། །ཞེས་གསུངས་པ་དང་། ལམ་གྱི་བདེན་པ་འཁོར་དང་བཅས་པ་ལམ་ལྔ་ཡིན་ནོ་ཞེས་པའི་གཙོ་བོ་མཐོང་སྒོམ་ཡིན་པ་དང་། སྦྱོར་ལམ་ལམ་གསུམ་གྱི་རྒྱུར་བཤད་པའི་ཕྱིར་རོ་ཞེས་སོ། །འདི་ལ་སྒྲུབ་བྱེད་
མེད་པ་དང་། གནོད་བྱེད་ཡོད་པའོ། །རྒྱུད་བླའི་དེ་ནི་འཕགས་པའི་མཉམ་བཞག་ཁོ་ན་ལ་བཤད་དེ་དེའི་མོས་སྤྱོད་དུ་ལམ་དགག་པར་མི་ནུས་སོ། །དེ་ལྟ་མིན་ན་འཕགས་པའི་རྗེས་ཐོབ་ན་ལམ་མེད་པར་
ཐལ་ཏེ་སྒྲིབ་པ་མངོན་འགྱུར་གྱིས་དག་པ་དང་ཆོས་ཉིད་གསལ་བར་མཐོང་བ་དང་སྤངས་བྱའི་ས་བོན་སྤོངས་པའི་གཉེན་པོ་མེད་པས་སོ། །གཙོ་བོ་ཏིང་ངེ་འཛིན་དང་ཤེས་རབ་ཡིན་ལ་འཁོར་དད་པ་ལ་སོགས་པ་

༄༅། །སེམས་བྱུང་གཞན་ཡིན་ནོ། །ཐེག་པ་གསུམ་ཅར་ཐོབ་པའི་རྒྱུ་ཞེས་པའང་འདིར་འདོད་པའི་ཐེག་པ་ཡིན་ལ་རྒྱུ་ལམ་ཉིད་ཡིན་ནོ། །གཞན་ཡང་འཕགས་པའི་ལམ་གྱི་རྒྱུ་ཡིན་པས་དེ་ལམ་ཡིན་པ་
མི་ཁེགས་ཏེ་མཐོང་ལམ་བཞིན་ནོ། །གཉིས་པ་ནི་དེ་ན་ལམ་མེད་ན་མྱ་ངན་ལས་འདས་པར་ཕྱིན་པར་བྱེད་པ་མེད་པར་ཐལ་ལོ། །གཞན་ཡང་ལམ་མེད་ན་ས་ཡང་མེད་ཅེས་མཚུངས་སོ། །ས་ཡང་མེད་པ་ཡིན་ནོ་ཞེ་ན།
ས་ཐོབ་པ་ནི་མོས་པ་དང་། །སྤྱོད་པ་དག་ལ་འཇུག་པ་དང་། །རྟོགས་པའི་ཕྱིར་ན་ས་རྣམས་ནི། །གྲུབ་པའི་སྒོ་ནས་རྣམ་པ་བཞི། །ཞེས་དང་། སེམས་བསྐྱེད་དེ་ནི་ས་རྣམས་ལ།མོས་དང་ཞེས་བཤད་པ་
དང་འགལ་ལོ། །གཉིས་པ་ནི་ཚོགས་ལམ་ནས་ལམ་མཚན་ཉིད་པ་ཡོད་པ་ཡིན་ཏེ་མྱ་ངན་ལས་འདས་པར་ཕྱིན་པར་བྱེད་པས་སོ། །དེའི་ཁྱད་པར་དུ་བྱས་པའི་ལམ་ཤེས་པའང་དེ་དག་ན་ཡོད་དོ། །གསུམ་པ་
རྩོད་པ་སྤངས་པ་ལ་གཉིས་ཏེ། ལུང་དང་འགལ་བ་སྤངས་པ་དང་། རིགས་པ་དང་འགལ་བ་སྤངས་པའོ། །དང་པོ་ལ་གཉིས་ཏེ། ལམ་མེད་པ་དང་། རྟོག་བཅས་ཕྱིན་ཅི་ལོག་ཏུ་བཤད་པའི་ལུང་དང་འགལ་བ་

སྤངས་པའོ། །དང་པོ་ནི་བྱིས་པ་སོ་སོའི་སྐྱེ་བོ་རྣམས་ལ་ལམ་ཡང་མེད་ལམ་རྣམ་པར་དགོད་པ་ལ་མེད་ན་ལམ་འབྲས་བུ་ལྟ་སྨོས་ཀྱང་ཅི་ཞིག་དགོས་ཞེས་བཤད་པ་དང་འགལ་ལོ་ཞེ་ན། དེ་ཉིད་ལས་བྱིས་པ་
སོ་སོའི་སྐྱེ་བོ་ལ་ཀུན་རྫོབ་ཀྱང་མེད་ཀུན་རྫོབ་རྟོགས་པ་ཡང་མེད་ཅེས་བཤད་པས་བུམ་པ་ཡང་མི་རྟོགས་པར་ཐལ་ལོ། །ཀུན་རྫོབ་སྒྱུ་མ་ལྟ་བུར་མངོན་སུམ་དུ་མ་རྟོགས་པས་དེ་སྐད་བཤད་དོ་ཞེ་ན། འདིར་
ཡང་འཕགས་པའི་ལམ་མེད་པས་དེ་སྐད་བཤད་དོ། །གཉིས་པ་ནི་རྣམ་རྟོག་བཞི་པོ་ལྡན་རྟེན་པ་ཞེས་དང་། སོ་སོའི་སྐྱེ་བོ་ཕྱིན་ཅི་ལོག་ཅེས་པ་དང་འགལ་ལོ་ཞེ་ན། རྟོག་བཅས་ཡིན་ཡང་བཟང་རྟོགས་ཡིན་པས་
ལམ་དུ་འཐད་དོ། །དེ་ལྟ་མིན་ན་སེམས་བསྐྱེད་དང་པོ་བཞི་ཡང་སངས་རྒྱས་ཀྱི་རྒྱུ་མ་ཡིན་པར་འགྱུར་ལ། དེ་འདོད་ན་དེ་བཞིན་དང་པོའི་སེམས་ཀྱང་བྱང་ཆུབ་མཆོག་ཏུ་སྟེ་ཞེས་པ་དང་འགལ་ལོ། །གཟུང་
ཡུལ་ལ་ལྟོས་ནས་ཕྱིན་ཅི་ལོག་ཡིན་ཡང་ཞེན་ཡུལ་ལ་ཕྱིན་ཅི་མ་ལོག་པས་ལམ་ཡིན་ནོ། །དེ་ལྟ་མ་ཡིན་ན་ལམ་རྗེས་དཔག་ཚད་མིན་དུ་ཐལ་ཏེ་གཟུང་ཡུལ་ལ་འཁྲུལ་པས་སོ། །གཉིས་པ་ལ་གསུམ་སྟེ། བྱེད་པ་

༄༅། །བཞི་ལྡན་མེད་པ་དང་། ཟག་བཅས་ཡིན་པས་དང་། རྣམ་མཁྱེན་དང་མཚུངས་པས་ལམ་དུ་མི་འཐད་པ་སྤངས་པའོ། །དང་པོ་ནི་སྡུག་བསྔལ་ཤེས་པར་བྱེད་པ་ལ་སོགས་པ་མེད་པས་སོ་ཞེ་ན། མ་
གྲུབ་སྟེ་ཐོབ་པ་ལ་སོགས་ཀྱིས་བྱེད་པ་ཡོད་དེ་བརྡའི་འགོག་པ་གང་ཞེ་ན། འཇིག་རྟེན་པའི་ལམ་གྱི་ཉོན་མོངས་པ་སྤོང་བའོ་ཞེས་འགོག་པ་མངོན་དུ་བྱེད་པ་ལའང་བཤད་དོ། །གཉིས་པ་ནི་ཉོན་ཡིད་ཀྱིས་འཁོར་
བའི་རྒྱུར་བཅིངས་པས་ཟག་པས་བཅིངས་པའི་ཟག་བཅས་ཡིན་པས་སོ་ཞེ་ན། འཁོར་བར་སྐྱེ་བའི་རྒྱུ་ལ་ལམ་དུ་མི་འདོད་ལ་ལམ་གྱི་རང་ལྡོག་ནི་ཟག་མེད་ཁོ་ན་ཡིན་ཏེ། ཇི་སྐད་དུ། ཟག་མེད་ལམ་གྱི་བདེན་
པ་དང་། །འདུས་མ་བྱས་རྣམས་ཞེས་པ་དང་། །ལམ་མ་རྟོགས་པའི་འདུས་བྱས་རྣམས། །ཟག་བཅས ཞེས་གསུངས་པས་སོ། །འོན་ཀྱང་དེ་ལྟར་ན་རྟོགས་མེད་ཡིན་བྱས་པ་མཚུངས་པས་ཟག་བཅས་ཡིན་
ཡང་ལམ་ཡིན་པ་ཅི་འགལ་ཏེ་དེ་ལྟ་མ་ཡིན་ན་སེམས་བསྐྱེད་དང་པོ་གསུམ་ཡང་སངས་རྒྱས་ཀྱི་རྒྱུ་མ་ཡིན་པར་ཐལ་ཏེ་རྟོག་བཅས་ཡིན་པས་སོ་ཞེས་སོ། །གསུམ་པ་ནི་རྣམ་མཁྱེན་མཚན་ཉིད་པ་ཡང་དེ་ན་ཡོད་ཅེས་

མཚུངས་སོ་ཞེ་ན། རྣམ་པ་ཐམས་ཅད་མངོན་སུམ་དུ་མཁྱེན་ནས་སངས་རྒྱས་སུ་འགྱུར་ལ། རྣམ་པ་ཐོས་པ་སོགས་ཀྱིས་རྟོགས་པ་ནི་ཡོད་པ་ཡིན་ནོ། །གཞི་ཤེས་ཀྱི་ས་མཚམས་ནི་ཚོགས་ལམ་ནས་མཐར་ཕྱིན་
པའི་ལམ་གྱི་བར་ན་ཡོད་དོ། །རྣམ་ཀུན་གྱི་མ་མཐའི་ས་མཚམས་ཚོགས་ལམ་ནས་ཡོད་དོ། །ཐར་དང་ངེས་འབྱེད་ཆ་མཐུན་དང་། །ཞེས་བཤད་པས་སོ། །ཡ་མཐའི་ས་མཚམས་ལ་གསུམ་ལས་རྟོགས་
བས་བཏགས་པ་དགག་པ་ནི་ཁ་ཅིག་ས་བཅུ་རྒྱུན་ཐ་ན་མེད་དེ་ཡོད་ན་དེའི་རྗེས་ལ་འབྲས་བུ་རྩེ་མོ་སྐྱེད་དགོས་པས་རྡོ་རྗེ་ལྟ་བུའི་ཏིང་ངེ་འཛིན་དེ་སངས་རྒྱས་ཀྱི་དངོས་རྒྱུ་མ་ཡིན་པར་ཐལ་ཏེ་དེས་བར་དུ་ཆོད་པའི་
ཕྱིར་རོ་ཞེས་ཟེར་བ་ནི་མི་འཐད་དོ། །དེ་ན་རྣམ་ཀུན་མེད་ན་ས་བཅུ་པའི་སྟོད་ནའང་མེད་ཅེས་བྱའོ། །མཆོག་ཏུ་རྣམ་པར་དག་པའི་མཐར་ཐུག་པའི་སྦྱོར་བར་བཤད་པ་དང་འགལ་ལོ་ཞེ་ན། རྒྱུན་ཐ་ན་མེད་ནའང་ལུང་དེ་
ཉིད་དང་འགལ་ཞེས་མཚུངས་སོ། །གཉིས་པ་དོན་ལ་གནས་པ་དགོད་པ་ནི་རྒྱུན་མཐའ་ན་རྣམ་ཀུན་ཡོད་དེ་སངས་རྒྱས་ཀྱི་ཡོན་ཏན་འགའ་ཞིག་ལ་དབང་དུ་བྱ་བའི་དོན་དུ་སྒོམ་པ་ཡོད་པའི་ཕྱིར་རོ། །གསུམ་པ་རྩོད་པ་

༄༅། །ནི་གལ་ཏེ་དེའི་རྗེས་ལ་འབྲས་བུ་རྩེ་མོ་སྐྱེ་བར་ཐལ་ཏེ་རྒྱུ་རྣམ་ཀུན་ཡོད་པའི་ཕྱིར་རོ་ཞེ་ན། རྒྱུ་མེ་འགག་དེས་འབྲས་བུ་དུ་བ་བསྐྱེད་པར་ཐལ་ལོ་ཞེས་མཚུངས་སོ། །རྩེ་མོ་མཐའི་ས་མཚམས་ཚོགས་
ལམ་ནས་ཡོད་དེ་མཚན་ཉིད་ཚང་པས་སོ། །ཡ་མཐའ་ས་བཅུའི་རྒྱུན་མཐའ་ན་ཡོད་དེ་སངས་རྒྱས་ཉིད་ཀྱི་བར་ཆད་མེད་པའི་ཏིང་ངེ་འཛིན། དེ་ནི་རྣམ་པ་ཀུན་མཁྱེན་ཉིད་ཅེས་བཤད་པས་སོ། །མཐར་གྱིས་པའི་
མཐའི་ས་མཚམས་ཚོགས་ལམ་ནས་ཡོད་དེ་འཕགས་པ་མཐར་གྱིས་བྱ་བ་དང་བསླབ་པ་དང་སྒྲུབ་པ་གསུམ་ཚོགས་ལམ་དང་སྦྱོར་ལམ་དང་མཐོང་སྒོམ་གཉིས་ཏེ་གསུམ་ལ་བཤད་པས་སོ། །ཡ་མཐའ་ས་བཅུའི་
རྒྱུན་མཐའ་ན་མེད་དེ་མཚན་ཉིད་མ་ཚང་བས་སོ། །སྐད་ཅིག་བཅུའི་རྒྱུན་མཐའ་ཁོ་ན་ན་ཡོད་དེ་དེ་མཐའ་ཅེས་པ་དང་། སྐད་ཅིག་མ་ནི་མཐར་ཐུག་པ་ཡིན་པས་ཁྱད་པར་འགྲོར་མེད་ཅེས་བཤད་པས་སོ། །ཆོས་སྐུའི་
ས་མཚམས་ནི་སྐུ་མེད་པ་ནི་ཚོགས་ལམ་དུ་སྒོམ་བྱུང་མ་སྐྱེས་པའི་དུས་ན་སྟེ། ཇི་སྐད་དུ་ཐོས་པ་དང་བསམ་པ་ལས་བྱུང་བ་སྟེ་ཆོས་ཀྱི་སྐུ་དང་བྲལ་བའི་ཕྱིར་རོ་ཞེས་སོ། །སྐུ་དང་བཅས་པ་སྒོམ་བྱུང་སྐྱེས་པའི་

ཚོགས་ལམ་དང་སྦྱོར་ལམ་ན་ཡོད་དེ། སྐུ་དང་བཅས་པ་ནི་མོས་པ་སྤྱོད་པ་ན་སྒོམ་པ་ལས་བྱུང་བའོ་ཞེས་བཤད་དོ། །སྐུ་ཐོབ་པ་ནི་ས་དང་པོ་ནས་བདུན་པའི་བར་ནའོ། །སྐུ་ཡོངས་སུ་རྫོགས་པ་ནི་དག་པའི་
ས་གསུམ་ནའོ། །སྐུ་མེད་པ་དང་སྐུ་དང་བཅས་དང་སྐུ་ཐོབ་དང་། །སྐུ་ཡོངས་རྫོགས་དང་ཞེས་སོགས། དེ་རྣམས་རྗེས་མཐུན་ཙམ་མོ། །སྐུ་མཐར་ཐུག་ཅིང་སྨིན་པ་སངས་རྒྱས་ཀྱི་ས་ལ་ཡོད་དེ་དེ་མཐའ་དེའི་
རྣམ་སྨིན་ཞེས། །བཤད་པས་སོ། །གསུམ་པ་ཐ་དད་བསམ་ལ་གཉིས་ཏེ། སྤྱིར་མངོན་རྟོགས་བརྒྱད་དང་། བྱེ་བྲག་མཁྱེན་པ་གསུམ་གྱི་ཐ་དད་བསམ་པའོ། །དང་པོ་ནི་ཐམས་ཅད་ངོ་བོ་གཅིག་པ་མ་ཡིན་ཏེ་སྦྱོར་
བ་བཞི་དང་ཆོས་སྐུ་རྒྱུ་འབྲས་ཡིན་པ་དང་། རྣམ་ཀུན་དང་རྩེ་མོ་རྒྱུ་འབྲས་ཡིན་པ་དང། མཐར་གྱིས་པ་དང་སྐད་ཅིག་མ་རྒྱུ་འབྲས་ཡིན་པས་སོ། །གཅིག་པ་བཀག་པའང་མ་ཡིན་ཏེ། ཐམས་ཅད་དངོས་པོ་ཡིན་
པས་སོ། །ཐམས་ཅད་ཐ་དད་པའང་མ་ཡིན་ཏེ་སྦྱོར་བཞི་ཡང་ལྟོས་ས་ལ་ལྟོས་ནས་ངོ་བོ་གཅིག་པ་སྲིད་པ་དང་། ཆོས་སྐུའང་རྣམ་མཁྱེན་དང་གཅིག་པའི་ཕྱིར་རོ། །དེས་ན་འཁྲུལ་པ་དང་དོན་གཅིག་ལ་

༄༅། །འདུ་བ་པད་མོ་དང་ཆུ་སྐྱེས་བཞིན་ནོ། །གཉིས་པ་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་སངས་རྒྱས་
ལ་ཡང་མཁྱེན་གསུམ་ངོ་བོ་ཐ་དད་དུ་སྐྱེ་ཏེ་རྣམ་པ་མཁྱེན་མི་མཁྱེན་དངོས་སུ་འགལ་ལ་མི་མཁྱེན་པས་ལམ་ཤེས་ལ་ཁྱབ་ཅིང་ལམ་ཤེས་མི་ཤེས་དངོས་སུ་འགལ་མི་ཤེས་པས་གཞི་ཤེས་ལ་ཁྱབ་པས་མེད་པ་
འཁྲུལ་བའི་འགལ་བའམ་སྤངས་འགལ་ཡིན་པའི་ཕྱིར་རོ། །ཞེས་པའོ། །འདི་ལ་གཉིས་ཏེ། སྒྲུབ་བྱེད་མེད་པ་དང་། གནོད་བྱེད་ཡོད་པའོ། །དང་པོ་ནི་དེ་དག་ལྡོག་པ་ལ་བརྟེན་པའི་འགལ་བ་ཡིན་པས་ཐ་དད་དུ་
མི་འགྲུབ་བོ། །དེ་ལྟ་མ་ཡིན་ན་རྒྱུའི་བསྐྱེད་དང་བྱས་པ་གཉིས་མཚན་ཉིད་ཡིན་མ་ཡིན་འགལ་བའི་ཕྱིར་ངོ་བོ་ཐ་དད་དུ་འགྱུར་རོ། །གཉིས་པ་ནི་ངོ་བོ་གཅིག་པ་ལ་མངོན་སུམ་ལ་སྣང་མི་སྣང་མེད་དེ། ཇི་
སྐད་དུ། དོན་གྱི་རང་གི་ངོ་བོ་གཅིག །བདག་ཉིད་མངོན་སུམ་ཡིན་པ་ལ། །ཚད་མ་རྣམས་ཀྱིས་བརྟག་བྱ་གང་། །མ་མཐོང་ཆ་གཞན་ཅི་ཞིག་ཡོད། །ཅེས་དང་། མངོན་སུམ་གྱིས་ནི་བཟུང་བ་ལ། །ཁྱད་པར་

ཆ་ཤས་རྣམས་སྤངས་པ། །ཞེས་དང་། དེས་ན་བདག་ཉིད་ཀུན་མངོན་སུམ། །ཞེས་བཤད་པས་སོ། །སྣང་ལ་མ་ངེས་པ་མེད་དོ། །བློ་གྲོས་ཆེན་པོ་མཐོང་ཉིད་ལ། །རྣམ་པ་ཐམས་ཅད་ངེས་པར་བྱེད། །ཅེས་
པས་སོ། །གཞི་ལམ་གཉིས་དང་རྣམ་པ་ངོ་བོ་གཅིག་པས་རྣམ་མཁྱེན་གྱིས་རྣམ་པ་མཁྱེན་པའི་དུས་ན་གཞི་ལམ་རྟོགས་པས་ཁྱབ་པས་དེ་དག་གཞི་ཤེས་ལམ་ཤེས་ཡིན་པས་ངོ་བོ་གཅིག་ཏུ་གྲུབ་བོ། །གལ་ཏེ་
གཞི་ལམ་མཁྱེན་ཡང་གཞི་ཤེས་ལམ་ཤེས་སུ་མི་གཞག་པར་རྣམ་མཁྱེན་དུ་གཞག་སྟེ་དེའི་ཀོ་རར་ཆུད་པས་སོ། །དགེ་སློང་བཞིན་ནོ་ཞེ་ན། དེ་ལྟར་ན་གཞི་ཤེས་ལམ་ཤེས་མི་སྲིད་པར་ཐལ་བ་དང་། རྣམ་པ་
མཁྱེན་ཡང་གཞི་ཤེས་སུ་གཞག་སྟེ་དེའི་ཀོ་རར་ཆུད་པས་སོ་ཞེས་མཚུངས་སོ། །གཉིས་པ་ནི་མཁྱེན་གསུམ་ངོ་བོ་གཅིག་སྟེ་གཞན་འགོག་པའི་རིགས་པས་ཤེས་སོ། །གསུམ་པ་ནི་ཉན་རང་གི་གཞི་ཤེས་དང་། རྒྱལ་
སྲས་ཀྱི་ལམ་ཤེས་དང་། སངས་རྒྱས་ཀྱི་རྣམ་མཁྱེན་ཡང་ངོ་བོ་གཅིག་པར་འགྱུར་རོ་ཞེ་ན། བུམ་པ་དངོས་པོ་དང་ངོ་བོ་གཅིག་པའི་ཕྱིར་སྣམ་བུ་དང་ཡང་ངོ་བོ་གཅིག་པར་འགྱུར་རོ་ཞེས་མཚུངས་སོ། །བཞི་པ་

༄༅། །གྲངས་ངེས་པ་ནི་ཤེས་པར་བྱ་བའི་ཡུལ་ཉམས་སུ་ལེན་པའི་ཐབས་བླངས་པའི་འབྲས་བུའི་དབང་དུ་བྱས་ཏེ་བརྒྱད་དུ་ངེས་ཏེ། ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་བཞིའི་བདག་ཉིད་ང་། །ཆོས་སྐུ་
ཕྲིན་ལས་འབྲས་བུ་ནི། །ཞེས་པ་ལྟར་རོ། །ཡུལ་ལ་ཡང་འབྲས་བུ་དང་རྒྱུ་དང་གོལ་ས་ཤེས་པའི་དོན་དུ་གསུམ་དུ་ངེས་སོ། །ཡང་ན་ཡུལ་རྣམ་པ་ལམ་གཞི་གསུམ་ཡོད་པས་སོ། །ཐབས་ལ་དབང་དུ་བྱེད་།
པ་དང་བརྟན་པ་རྒྱུ་འབྲས་བཞིར་ངེས་སོ། །ཡང་ན་མཉམ་བཞག་དང་རྗེས་ཐོབ་གཙོ་ཚེའི་རྒྱུ་འབྲས་བཞིར་ངེས་སོ། །འབྲས་བུ་མཐར་ཐུག་ཆོས་སྐུར་ངེས་སོ། །ལྔ་པ་གོ་རིམ་ངེས་པ་ནི་མཁྱེན་གསུམ་བཤད་པའི་
གོ་རིམ་ཡིན་ཏེ་འབྲས་བུ་བསྟན་པས་རྒྱུ་ཚོལ་ལ་དེ་བརྟན་པས་གོལ་ས་ལ་བློ་འཇུག་པས་དེ་བརྟན་པས་རྟོགས་སླ་བ་ཡིན་ཏེ་ལྟོ་འདུན་ཅན་ལ་འབྲས་ཀྱི་ཡོན་ཏན་བརྗོད་པ་བཞིན་ནོ། །དེ་ལྟར་ཡུལ་གཏན་ལ་ཕབ་པ་
ལས་སྦྱོར་བ་འབྱུང་བས་དོན་གྱི་རིམ་པའོ། །མཁྱེན་གསུམ་རང་དང་སྦྱོར་གཞི་ལ་དོན་གྱི་གོ་རིམ་མེད་དོ། །རྣམ་ཀུན་དང་རྩེ་མོ་ནི་དོན་གྱི་རིམ་པ་ཡིན་ལ། མཐར་གྱིས་པ་དང་སྐད་ཅིག་མ་ཡང་དོན་གྱི་རིམ་པ་

ཡིན་ནོ། །རྩེ་མོ་དང་མཐར་གྱིས་ལ་དོན་གྱི་རིམ་པ་མེད་དོ། །སྦྱོར་བཞི་དང་ཆོས་སྐུ་དོན་གྱི་གོ་རིམ་ཡིན་ནོ། །དྲུག་པ་ཟློས་པ་སྤངས་པ་ལ་བཞི་སྟེ། མཁྱེན་གསུམ་དང་སྦྱོར་བཞི་དང་། མཁྱེན་གསུམ་ནི་ཕན་
ཚུན་དང་། སྦྱོར་བཞི་ནང་ཕན་ཚུན་དང་རྣམ་མཁྱེན་དང་ཆོས་སྐུ་ལ་ཟློས་པ་སྤངས་པའོ། །དང་པོ་ནི་རྣམ་ཀུན་གྱི་རྣམ་པ་ལ་སོགས་པར་མཁྱེན་གསུམ་གྱི་རྣམ་པ་ལ་སོགས་པ་བཤད་པས་མཁྱེན་གསུམ་དང་རྣམ་
ཀུན་ཟློས་སོ་ཞེ་ན། དེའི་སྐྱོན་མེད་དེ་མཁྱེན་གསུམ་ནི་གཞི་ལམ་རྣམ་པ་སྐྱེ་བ་མེད་པའི་ཡུལ་ཅན་སོ་སོར་ངེས་པ་ཡིན་ལ་རྣམ་ཀུན་སྐྱེ་མེད་མ་ལུས་པའི་ཡུལ་ཅན་ཡིན་པའི་ཕྱིར་རོ། །སོ་སོར་ཕྱེ་བ་དང་བསྡུས་པ་༔
ཡིན་ཞེས་འབུམ་པར་གསུངས་སོ། །མཁྱེན་གསུམ་ནི་མཚོན་བྱ་དང་མཚན་ཉིད་ཀྱི་སྒོ་ནས་བསྟན་པས་མཚན་ཉིད་པ་ཡིན་ལ། རྣམ་ཀུན་ནི་མཁྱེན་གསུམ་ཉམས་སུ་ལེན་པའི་སྒོ་ནས་བསྟན་པས་སྦྱོར་བ་ཡིན་
ནོ༑ ༑ཡང་མཁྱེན་གསུམ་ནི་ཆོས་ཉིད་དྲི་མ་དང་བྲལ་བ་རྟོགས་པས་ཞི་བའི་རྣམ་པ་ཡིན་ལ། རྣམ་ཀུན་ནི་མི་མཐུན་ཕྱོགས་སྤོངས་པའི་གཉེན་པོ་དྲི་མ་ཞི་བྱེད་ཡིན་པས་མི་ཟློས་སོ། །སེང་བཟང་གིས་དྲི་

༄༅། །མ་ཕྱོགས་གཅིག་དང་བྲལ་བ་ལ་དྲི་བྲལ་དུ་དགོངས་ནས་མཁྱེན་པ་གསུམ་ཅར་དང་ཟློས་པ་སྤངས་ལ། འཕགས་པས་དྲི་མ་མ་ལུས་པ་དང་བྲལ་བ་ལ་དེར་དགོངས་ནས་རྣམ་མཁྱེན་ཁོ་ན་དང་ཟློས་པ་
སྤངས་སོ། །དེས་ན་སྦྱོར་བ་ལྷག་མ་གསུམ་གྱི་ཟློས་པ་སྤངས་ཏེ་རིགས་པ་མཚུངས་པའི་ཕྱིར་རོ་ཞེས་སོ། །གཉིས་པ་ནི་སྐྱེ་མེད་རྟོགས་པའི་བློ་ཡང་ཡང་བཤད་པས་མཁྱེན་པ་གསུམ་བསྡུས་སོ་ཞེ་ན། མ་ཡིན་
ཏེ་དམིགས་པ་དང་རྟེན་དང་བྱེད་པ་ཐ་དད་པའི་ཕྱིར་རོ། །གསུམ་པ་ནི་ཉམས་ལེན་གྱི་ཐབས་སྤངས་ཡང་བཤད་པས་སྦྱོར་བ་བཞི་བསྡུས་སོ་ཞེ་ན། མ་ཡིན་ཏེ་རྣམ་ཀུན་དང་རྩེ་མོ་དབང་དུ་བྱེད་པ་རྒྱུ་འབྲས་དང་།
མཐར་གྱིས་པ་དང་སྐད་ཅིག་མ་བརྟན་པ་རྒྱུ་འབྲས་ཡིན་པའི་ཕྱིར་རོ། །འཕགས་པས་རྣལ་འབྱོར་སྒོམ་པ་དང་སྤྱོད་པ་རྗེས་སུ་སྒྲུབ་པ་གཙོ་བོར་གྱུར་པའི་རྒྱུ་འབྲས་ཡིན་པས་ཟློས་པ་མེད་དོ་ཞེས་སོ། །བཞི་པ་
ནི་འབྲས་བུ་ལན་གཉིས་བཤད་པས་རྣམ་མཁྱེན་དང་ཆོས་སྐུ་ཟློས་སོ་ཞེ་ན་མ་ཡིན་ཏེ་སྦྱོར་བ་བཞིར་བཞག་པའི་དུས་སུ་རྣམ་མཁྱེན་སྦྱོར་བའི་ཡུལ་གྱི་སྒོ་ནས་བཤད་པ་ལ་ཆོས་སྐུ་འབྲས་བུའི་སྒོ་ནས་བཤད་པའི་

ཕྱིར་རོ། །ཡང་ན་རྣམ་མཁྱེན་ཡུལ་གྱིས་མཚོན་ནས་བཤད་ལ། ཆོས་སྐུ་ངོ་བོའི་སྒོ་ནས་བཤད་པས་མི་ཟློས་སོ། །གཉིས་པ་ཅུང་ཟད་རྒྱས་པར་བཤད་པ་ལ་བརྒྱད་ལས་དང་པོ་རྣམ་མཁྱེན་ལ་གཉིས་ཏེ། མ་
འབྲེལ་པར་རྩོད་པ་སྤངས་པ་དང་རྣམ་མཁྱེན་མཚོན་བྱེད་ཀྱི་ཆོས་དངོས་སོ། །དང་པོ་ལ་གཉིས་ལས་རྒོལ་བའི་རྣམ་མཁྱེན་སྟོན་ན། གང་ཚེ་ཤེས་དང་ཤེས་བྱ་དག །བདག་ཉིད་རྗེས་སུ་མི་མཐོང་པ། །ཞེས་སྣང་།
མེད་དང་བཏགས་པའི་དོན་གྱིས་དབེན་པའི་ཇི་ལྟར་སྣང་བ་དེ་ཁོ་ན། བརྟེན་ཏེ་སྐྱེས་པ་ཐམས་ཅད་ནི། །ཐམས་ཅད་མཁྱེན་པས་མངོན་སུམ་གཟིགས། །ཞེས་པ་སྣང་བ་དང་བཅས་པའི་ཡེ་ཤེས་འདི་ལྟ་བུའི་ཞེས་
སྟོན་པར་རིགས་པ་ལས་དེ་མི་སྟོན་པར་སེམས་བསྐྱེད་ལ་སོགས་པ་སྟོན་པ་མ་འབྲེལ་ལོ་ཞེ་ན། གཉིས་པ་ལན་ནི་འདི་དག་གི་དེ་མཚོན་ནས་སྟོན་ནོ། །དེ་ཡང་སངས་རྒྱས་ཐོབ་པར་བྱེད་པའི་ལམ་གྱི་དངོས་
པོ་དང་། ཡན་ལག་གི་རྒྱུའི་སྒོ་ནས་འབྲས་བུ་མཚོན་པར་བྱ་སྟེ། རྒྱུ་བཅུ་རྫོགས་པའི་འབྲས་བུ་ཀུན་མཁྱེན་ཉིད་ཞེས་པ་ལྟར་རོ། །ཡང་ན་ཆེད་དུ་བྱ་བ་དང་ངེས་པར་འབྱུང་བ་བདུན་འབྲས་བུ་གཞན་རྒྱུ་ཡིན་པས་རྒྱུ་

༄༅། །འབྲས་ཀྱི་རྣམ་པ་མ་ལུས་པ་ཡིན་པས་དེ་རྟོགས་པ་གཅིག་རྣམ་མཁྱེན་ཡིན་ནོ་ཞེས་ཡུལ་གྱིས་མཚོན་པ་སྟེ། སངས་རྒྱས་ཡེ་ཤེས་ཀྱི་སེམས་བསྐྱེད་པ་ལ་སོགས་པ་རྒྱུ་དང་འབྲས་བུའི་རྣམ་པ་མ་
ལུས་པ་ཡོངས་སུ་གཅོད་པའི་རྣམ་མཁྱེན་ཡིན་པས་དེ་དང་བོར་བཤད་དོ་ཞེས་དང་། འགྲེལ་ཆེན་ལས་རྒྱུ་དང་འབྲས་བུའི་རྣམ་པ་མ་ལུས་པ་ཐུགས་སུ་ཆུད་པ་ལ་ལྟོས་ཏེ་རྣམ་པ་ཐམས་ཅད་མཁྱེན་པ་ཉིད་ཅེས་
བརྗོད་ལ་ཞེས་པས་སོ། །གཉིས་པ་ལ་གཉིས་ཏེ། སངས་རྒྱས་ཐོབ་པར་བྱེད་པའི་ལམ་གྱི་དངོས་པོ་དང་། ཡན་ལག་གོ །དང་པོ་ལ་གསུམ་ལས་དང་པོ་ནི། སེམས་བསྐྱེད་པ་དང་ཞེས་པ་ལ་གསུམ་སྟེ། རྒྱུ་དང་། ངོ༌
བོ་དང་། འབྲས་བུའོ། །དང་པོ་ནི་སངས་རྒྱས་དང་དེའི་སྲས་ཀྱིས་བྱིན་གྱིས་བརླབས་པ་དང་། བྱང་ཆུབ་ཀྱིས་སེམས་ཀྱི་ཕན་ཡོན་ཤེས་པའོ་ཞེས་སོ། །དེ་ཡང་ངེས་པར་རྒྱུ་གཉིས་ཏེ། སྙིང་རྗེ་དང་དད་པའོ། ། 
དང་པོ་ནི། འགྲོ་བའི་སྡུག་བསྔལ་མ་ལུས་ཞི་བྱའི་ཕྱིར། །འཇིག་རྟེན་ཕན་པར་བྱེད་པའི་སེམས་སྐྱེའོ། །ཞེས་སོ། །གཉིས་པ་ནི། རྒྱལ་དང་རྒྱལ་བའི་ཆོས་དང་དགེ་འདུན་ལ། །དད་དང་དང་པ་སྐྱེས་ན་

སེམས་སྐྱེ་སྟེ། །ཞེས་དང་། དད་པའི་རྩ་བ་བརྟན་བྱ་སྟེ། །བྱང་ཆུབ་ལ་ཡང་བློ་བརྟན་བྱ། །ཞེས་སོ། །ངོ་བོ་དེ་གཉིས་ཁོ་ནས་སྐྱེ་ཡང་ཕན་ཡོན་དང་ཉེས་དམིགས་རྩི་བ་དང་། ལམ་དུ་གཏོགས་པ་ནི་ཆོ་གས་ཁས་
བླངས་པ་ལ་ལྟོས་སོ། །གཉིས་པ་ངོ་བོ་ལ་གསུམ་སྟེ། མཚན་ཉིད་དང་། མཚན་གཞི་དང། མཚོན་བྱའི་དབྱེ་བའོ། །དང་པོ་ལ་གཉིས་ཏེ། སྤྱི་དང་བྱེ་བྲག་གི་མཚན་ཉིད་དོ། །དང་པོ་ནི་གཞན་དོན་དུ་རྫོགས་
པའི་བྱང་ཆུབ་འདོད་ཅིང་ཆོ་གས་ཁས་བླངས་པ་དང་ལྡན་པ་སྟེ། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་དང་། སེམས་དེ་ཡང་དག་བླངས་གྱུར་པ། །ཞེས་གསུངས་
པས་སོ། །གཉིས་པ་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་སྨོན་པ་ནི་གཞན་དོན་དུ་བྱང་ཆུབ་ལ་དམིགས་པ་ཡིན་
ལ་འཇུག་པ་ནི་ཕར་ཕྱིན་དྲུག་གི་སྤྱོད་པ་ཉམས་སུ་ལེན་པའོ། །ཞེས་སོ། །ཁ་ཅིག་འབྲས་བུ་བྱང་ཆུབ་དང༌། །རྒྱུ་སྤྱོད་པ་ལ་དམ་བཅའ་བའོ། །ཟེར་བའི་གཉིས་ཀ་ལྟར་ནའང་འཇུག་པ་དེ་སེམས་བསྐྱེད་ཀྱི་བྱེ་

༄༅། །བྲག་མ་ཡིན་པར་འགྱུར་ཏེ་སྤྱིའི་མཚན་ཉིད་གཞན་དོན་དུ་ཡང་དག་པར་རྫོགས་པའི་བྱང་ཆུབ་འདོད་པ་མེད་པའི་ཕྱིར་རོ། །ཁ་ཅིག་སྨོན་པའི་མཚན་ཉིད་ཇི་སྐད་བཤད་པ་གྲོགས་སྨོན་ལམ་ཙམ་དང་ལྡན་
པ་དང་། འཇུག་པའི་མཚན་ཉིད་ནི་དེ་ཉིད་ཕར་ཕྱིན་དྲུག་སྒྲུབ་པའི་གྲོགས་ཀྱིས་ཟིན་པའོ་ཞེས་པ་མི་འཐད་དེ། སྨོན་པ་བྱས་པ་ནས་འཇུག་པ་མ་བྱས་པའི་ཕར་ཕྱིན་དྲུག་ཉམས་སུ་ལེན་པ་དང་འབྲེལ་བའི་སྨོན་པ་
ལ་ཁྱབ་ཅེས་པ་དང་། འཇུག་པ་བྱས་ནས་ཕར་ཕྱིན་དྲུག་ཉམས་སུ་མི་ལེན་པའི་གཉིད་ལོག་པ་ལ་སོགས་པའི་དུས་ཀྱི་འཇུག་པ་ལ་མ་ཁྱབ་པའི་ཕྱིར་རོ། །གཉིས་པ་ནི་གཞན་དོན་དུ་སངས་རྒྱས་ཐོབ་པར་འདོད་
པ་གང་ཞིག་སྨོན་པའི་ཆོ་གས་སྒྲུབ་པར་ཁས་བླངས་པ་དང་ལྡན་པ་དང་། འཇུག་པའི་ཆོ་གས་སྒྲུབ་པར་ཁས་བླངས་པ་དང་ལྡན་པའོ། །གསུམ་ནི་སྒྲིབ་པ་སྤངས་པའི་སེམས་བསྐྱེད་ལ་མ་ཁྱབ་བོ་ཞེ་ན། དེ་ནི་ས་
བཅུ་པའི་སེམས་བསྐྱེད་ལ་སྒྲིབ་པ་སྤངས་པའི་སེམས་བསྐྱེད་ཅེས་བཏགས་པ་ཡིན་ཏེ། ས་བཅུ་པ་ལ་ས་དགུ་འདས་ནས་ཡེ་ཤེས་ནི་གང་གི་སངས་རྒྱས་སར་གནས་པ་ཞེས་བརྗོད་པ་བཞིན་ནོ། །དེ་ལྟ་མ་

ཡིན་ན། རྒྱལ་སྲས་རྣམས་ཀྱིས་སེམས་བསྐྱེད་པ། །སྤྲིན་དང་འདྲ་བར་བསྟན་པ་ཡིན། །ཞེས་པ་དང་འགལ་བར་འགྱུར་རོ། །གཉིས་པ་མཚན་གཞི་ནི་ཐོགས་མེད་ཀྱིས། བརྟན་པ་རྣམས་ཀྱི་སྨོན་ལམ་ནི། །སེམས་
དཔའ་འདུན་དང་བཅས་པ་སྟེ། །ཞེས་སེམས་བྱུང་སྨོན་ལམ་སེམས་དཔའ་འདུན་པ་དང་བཅས་པ་ལ་འདོད་དོ། །འཕགས་པས་སེམས་གང་ཞེ་ན་རྣམ་པར་ཤེས་པའོ། །རྣམ་པར་ཤེས་པ་གང་ཞེ་ན། ཡིད་ཀྱི་རྣམ་
པར་ཤེས་པ་སྟེ་དཀར་པོའི་ཆོས་ཐམས་ཅད་ལ་དམིགས་པ་ནི་དེ་ལ་སྲིད་པའི་ཕྱིར་རོ་ཞེས་སེམས་ལ་ངོས་འཛིན་ནོ། །དེ་གཉིས་ཀྱི་ཁྱད་པར་གང་ཞེ་ན་འདི་ལ་གཉིས་ཏེ། སེམས་དང་སེམས་བྱུང་གི་ཁྱད་པར་
དངོས་དང་། ཐ་དད་བསམ་པའོ། །དང་བོ་ལ་གསུམ་ལས་རྟོག་པས་བཏགས་པ་དགག་པ་ནི། རང་སྟོབས་ཀྱིས་དོན་ཙམ་འཛིན་པ་སེམས་དང་སེམས་བྱུང་ཡིན་པས་དུས་མཉམ་པའི་རྒྱུ་འབྲས་ཀྱང་ཡོད་
པ་ཉིད་དོ་ཞེས་སོ། །མི་རིགས་ཏེ་གཞན་སྟོབས་ཀྱི་དོན་ཙམ་དང་དོན་གྱི་ཁྱད་པར་འཛིན་པ་དེ་གཉིས་ཡིན་ཞེས་མཚུངས་པ་དང་། བྱས་པའི་མཚན་ཉིད་རང་སྟོབས་ཀྱིས་རྒྱུ་རྐྱེན་ལས་སྐྱེས་པ་ཡིན་པར་འགྱུར་

༄༅། །རོ་ཞེས་མཚུངས་པ་དང་། རྒྱུ་འབྲས་དུས་མཉམ་པ་སྤངས་མི་སྲིད་དེ། མེད་པ་སྔར་ནས་མེད་ཕྱིར་དང་། །ཕྱིས་ཀྱང་ཉེ་སྦྱོར་མེད་པའི་ཕྱིར། །རྒྱུ་རྣམས་ཐམས་ཅད་སྔར་ཡོད་ཡིན། །ཞེས་པ་དང་འགལ་
བས་སོ། །གཉིས་པ་ནི་དོན་ཙམ་འཛིན་པ་སེམས་དང་། དོན་གྱི་ཁྱད་པར་འཛིན་པ་སེམས་བྱུང་ཡིན་ཏེ། དེ་ལ་དོན་མཐོང་རྣམ་པར་ཤེས། །དེའི་ཁྱད་པར་སེམས་ལས་བྱུང་། །ཞེས་གསུངས་སོ། །གསུམ་པ་ནི་
གལ་ཏེ་རྣམ་པར་མི་མཚུངས་པར་ཐལ་ལོ་ཞེ་ན། འདོད་པ་ཡིན་ཏེ་བློ་བརྟན་གྱིས་སེམས་དང་སེམས་ལས་བྱུང་བ་རྣམ་པ་མི་མཚུངས་པ་ཁོ་ན་ཡིན་ཏེ་དེ་ལྟ་མ་ཡིན་ན་ནི་ཁྱད་པར་གཏན་མེད་པར་འགྱུར་རོ་
ཞེས་སོ། །གལ་ཏེ་རྣམ་པ་མཚུངས་པར་བཤད་པ་དང་འགལ་ལོ་ཞེ་ན། དེ་ནི་བྱེ་བྲག་སྨྲ་བས་རྣམ་པ་ཡུལ་གྱི་བྱེ་བྲག་ཁོ་ན་ལ་འདོད་པའི་ལུགས་ཡིན་ནོ། །ཁོ་བོ་ཅག་རྣམ་པར་ཤེས་པའི་འཛིན་སྟངས་ལ་འདོད་པས་
རྫས་ལ་དོན་ཙམ་དང་དོན་གྱི་ཁྱད་པར་འཛིན་པར་ཁྱད་མེད་ཀྱང་མཚན་ཉིད་ཁྱད་ཡོད་དེ་བྱས་མི་རྟག་བཞིན་ནོ། །ཡང་མིག་ཤེས་དང་དེའི་འཁོར་གྱི་འདུ་ཤེས་ལྟ་བུ་གཟུགས་ལ་དམིགས་པས་དམིགས་པ་མཚུངས་

ཤིང་གཉིས་ཀ་གཟུང་འཛིན་གྱི་རྣམ་པར་བྱུང་བས་རྣམ་པའང་མཚུངས་ལ། གཟུགས་ཀྱི་དོན་ཙམ་དང་ཁྱད་པར་སྤུ་རིས་མི་འདྲ་བ་ལ་དམིགས་ཤིང་དེ་དག་གི་རྣམ་པར་བྱུང་བས་དམིགས་རྣམ་མི་མཚུངས་
པའང་ཡིན་པས་གཉིས་ཀ་མི་འགལ་ལོ། །གཉིས་པ་ལ་གཉིས་ཏེ། སེམས་དང་སེམས་བྱུང་ཐ་དད་བསམ་པ་དང་། སེམས་གཙོ་བོ་རྣམ་ཤེས་ཀྱི་ཐ་དད་བསམ་པའོ། །དང་པོ་ལ་གསུམ་སྟེ། ངོ་བོ་གཅིག་ཚུལ་།
དངོས་དང་། ཤེས་བྱེད་དགོད་པ་དང་། རྩོད་པ་སྤངས་པའོ། །དང་པོ་ནི་གཙོ་བོ་མིག་ཤེས་ལྟ་བུ་དང་དེའི་འཁོར ་དུ་སྐྱེས་པའི་སེམས་བྱུང་རྣམས་ནི་ངོ་བོ་གཅིག་པ་ཡིན་ནོ། །གཉིས་པ་ནི་སེམས་ནི་གཉིས་
སུ་སྣང་བ་སྟེ། དེ་བཞིན་ཆགས་སོགས་སྣང་བའམ། །ཐ་དད་སོགས་པ་སྣང་བར་འདོད། །ཉོན་མོངས་རིགས་ཆོས་ཡོད་མ་ཡིན། །ཞེས་དང་། དཀར་སྡུག་ལ་ཡང་ཐ་དད་སྣང་། །ཐ་དད་མ་ཡིན་བློ་མྱོང་ནི། །
ཐ་དད་མེད་སྣང་ཐ་དད་ན། །ཐ་དད་ཐ་དད་མེད་རྟེན་ཅི། །ཅེས་དང་། དེ་ཡང་རང་བཞིན་གཅིག་ཏུ་མཐོང་བའི་ཕྱིར་བློ་ཡང་གཞན་ལ་ཉམས་སུ་མྱོང་པ་ཡང་གཞན་པ་ཡིན་ནོ་ཞེས་དང་། ང་རྒྱལ་གང་ཞེ་ན་

༄༅། །སེམས་ཁེངས་པའོ་ཞེས་གསུངས་སོ། །གསུམ་པ་ནི་དེ་ལྟར་ན་བསྡུ་བ་ལས། ལྔ་ཉིད་འཐད་པ་མིན་ཕྱིར་དང་། །དེའི་གནས་སྐབས་སྐྱོན་ཕྱིར་དང་། །བྱེད་རྒྱུ་བྱེ་བྲག་མེད་ཕྱིར་དང། །ལུང་དང་འགལ་
བར་འགྱུར་ཕྱིར་རོ། །ཞེས་བཤད་པ་དང་འགལ་ལོ་ཞེ་ན་དེ་ནི་དེ་གཉིས་ཁྱད་ཡེ་མེད་དུ་འདོད་པ་ལ་སྐྱོན་བརྗོད་པ་ཡིན་གྱི་ངོ་བོ་གཅིག་པ་ལ་སྐྱོན་བརྗོད་པ་མ་ཡིན་ནོ། །གཉིས་པ་ལ་གསུམ་སྟེ། བྱེ་བྲག་ལ་ཐ་དད་སྲིད།
ཐམས་ཅད་ཀུན་གཞིར་གཅིག་དེ་གཉིས་འགལ་བ་སྤངས་པའོ། །དང་པོ་ནི་སྒོ་ལྔའི་རྣམ་ཤེས་ངོ་བོ་ཐ་དད་དུ་ཚད་མས་གྲུབ་སྟེ་རྒྱུ་ཐ་དད་ལས་སྐྱེས་པའི་ཕྱིར་རོ། །ཇི་སྐད་དུ་རྒྱུ་ཐ་དད་པ་ནི་དེའི་རང་བཞིན་དུ་
རིག་པ་མ་ཡིན་ནོ་ཞེས་དང་། དངོས་པོ་རྣམས་ཀྱི་ཐ་དད་པ་ནི་འདི་གཉིས་ཁོ་ན་ཡིན་ཏེ་ཆོས་འགལ་བར་གནས་པའམ་རྒྱུ་ཐ་དད་པའོ། །དེས་ཀྱང་ཐ་དད་པར་མི་འགྲུབ་ན་ནི་འགའ་ཡང་གང་ལས་ཀྱང་ཐ་དད་པ་
མེད་པས་རིལ་རྫས་གཅིག་ཏུ་འགྱུར་རོ་ཞེས་སོ། །གཉིས་པ་ནི་ཀུན་གཞི་ཐམས་ཅད་གཅིག་པ་ཡིན་ཏེ། ཀུན་གཞིའི་ཆུ་བོ་དེ་བཞིན་དུ། །རྟག་ཏུ་ཡུལ་གྱི་རླུང་གིས་བསྐྱོད། །སྣ་ཚོགས་རྣམ་ཤེས་རྦ་རླབས་

རྣམས། །གར་ཅི་རབ་ཏུ་འབྱུང་བར་འགྱུར། །ཞེས་དང་། ཀུན་གཞི་དེ་བཞིན་སྣ་ཚོགས་འབྱུང་། །སེམས་དང་ཡིད་དང་རྣམ་པར་ཤེས། །མཚན་ཉིད་དོན་དུ་རབ་ཏུ་བརྟག །བརྒྱད་པ་ཐ་དད་མ་ཡིན་མཚན། །ཞེས་
སོ། །གསུམ་པ་རྩོད་པ་སྤངས་པ་ནི། བྱེ་བྲག་ལ་ཐ་དད་སྲིད་ན་ཀུན་གཞིར་ངོ་བོ་གཅིག་པ་འགལ་ལོ་ཞེ་ན། མི་འགལ་ཏེ་བུ་རམ་གྱི་ཁ་དོག་དྲི་རོ་རེག་བྱ་ཐ་དད་ཀྱང་ཐམས་ཅད་བུ་རམ་དུ་གཅིག་པ་བཞིན་ནོ། །གསུམ་པ་
མཚོན་བྱའི་དབྱེ་བ་ལ་བཞི་སྟེ། ངོ་བོ་དང༌། ཡུལ་དང་། ས་མཚམས་དང་། ཆེ་བ་དཔེས་མཚོན་པའི་གྲོགས་ཀྱིས་དབྱེ་བའོ། །དང་པོ་ནི་བྱང་ཆུབ་སེམས་དེ་མདོར་བསྡུ་ན། རྣམ་པ་གཉིས་སུ་ཤེས་བྱ་སྟེ། །བྱང་
ཆུབ་སྨོན་པའི་སེམས་དང་ནི། །བྱང་ཆུབ་འཇུག་པའི་སེམས་ཉིད་དོ། །ཞེས་པ་གཉིས་ཡིན་ནོ། །གཉིས་པ་ནི་སྐུ་གསུམ་ཚོགས་པའི་ཡུལ་ཅན་བྱང་ཆུབ་ཀུན་རྫོབ་དང་། དབྱིངས་ཟག་མེད་ཀྱི་ཡུལ་ཅན་བྱང་ཆུབ་
དོན་དམ་ལ་དམིགས་པའི་སེམས་གཉིས་ཏེ། བྱང་ཆུབ་སེམས་ནི་རྣམ་གཉིས་ཏེ། །ཀུན་རྫོབ་དོན་དམ་དབྱེ་བ་ཡིས། །སེན་དྷ་བ་ཡི་སྒྲ་བཞིན་ནོ། །ཞེས་སོ། །གསུམ་པ་ནི། སེམས་བསྐྱེད་དེ་ནི་ས་རྣམས་

༄༅། །ལ༑ ༑མོས་དང་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་བཞིན་སྒྲིབ་པ་སྤངས་པའོ། །ཞེས་པ་བཞི་ཡིན་ནོ། །བཞི་པ་ནི། དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་
འབྱུང་གནས་མཚོ། །རྡོ་རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་ཀླུ། །རྒྱལ་པོ་མཛོད་དང་ལམ་པོ་ཆེ། །གཞོང་པ་བཀོད་པའི་ཆུ་དང་ནི། །སྒྲ་སྙན་ཆུ་བོ་སྤྲིན་རྣམས་ཀྱིས། །རྣམ་པ་ཉི་ཤུ་རྩ་།
གཉིས་སོ། །ཞེས་པ་ཡིན་ནོ། །གསུམ་པ་འབྲས་བུ་ལ་གཉིས་ཏེ། མཐར་ཐུག་གི་འབྲས་བུ་དང་། གནས་སྐབས་ཀྱི་འབྲས་བུའོ། །དང་པོ་ནི་སངས་རྒྱས་སྐྱེད་པ་སྟེ། གསང་བ་པའི་བདག་པོ་ཐམས་ཅད་
མཁྱེན་པའི་ཡེ་ཤེས་ཀྱི་རྒྱུ་ནི་བྱང་ཆུབ་ཀྱི་སེམས་སོ་ཞེས་དང་། ཆུའི་ཐིག་པ་བུམ་པ་དང་པོ་ཐ་མའི་བར། རིམ་གྱིས་ཉུང་དུས་ཉུང་དུས་དེ་ཡོངས་འགེངས་པ་ལྟར། དེ་བཞིན་དང་པོའི་སེམས་ཀྱང་བྱང་ཆུབ་མཆོག་
རྒྱུ་སྟེ། །རིམ་གྱིས་དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། །ཞེས་པ་ཡོད་ན་ཡོད་པའི་རྗེས་འགྲོ་དང་། བྱང་ཆུབ་སེམས་ནི་མ་བསྐྱེད་པར། །སངས་རྒྱས་ནམ་ཡང་མི་འཐོབ་བོ། །ཞེས་དང་། མྱུ་གུ་

མེད་པར་འཇིག་རྟེན་སྡོང་བྱུང་ཡོད་མེད་ན། །དེ་ལ་ཡལ་འདབ་མེ་ཏོག་འབྲས་བུ་ག་ལ་འབྱུང་། །བྱང་ཆུབ་སེམས་མེད་རྒྱལ་འབྱུང་འཇིག་རྟེན་ཡོད་མེད་ན། །འབྲས་བུ་བརྒྱ་བྱིན་ཚངས་པ་ཉན་ཐོས་ག་ལ་འབྱུང་། །
དེ་བཞིན་འདིར་ཡང་བྱང་ཆུབ་སེམས་མེད་བདེ་གཤེགས་ཀྱི། །ཡེ་ཤེས་འཇིག་རྟེན་འདི་དག་ཀུན་ཏུ་ག་ལ་འབྱུང་། །ཞེས་ལོག་ན་ལྡོག་པའི་ལྡོག་པ་གྲུབ་པས་འབྲས་བུ་སངས་རྒྱས་ཀྱི་རྒྱུ་ཡིན་པར་གྲུབ་པའོ།
གཉིས་པ་ལ་གསུམ་སྟེ། སྡིག་པ་སྟོབས་ལྡན་སྤོང་བ་དང་། །ཡོན་ཏན་མཐའ་ཡས་ཐོབ་པ་དང་། །བསོད་ནམས་རྒྱ་ཆེན་འབྱུང་བ་པོ། །དང་པོ་ནི། སྡིག་པ་སྟོབས་ཆེན་ཤིན་ཏུ་མི་བཟད་པ། །དེར་ནི་རྫོགས་པའི་བྱང་
ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་དང་། དེས་ནི་དུས་མཐའ་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་དང་། སྡིག་པ་སྟོབས་
ཆེན་མི་བཟད་བྱས་ན་ཡང་། །དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་བསྟེན། །ཞེས་སོ། །གཉིས་པ་ནི། བྱང་ཆུབ་

༄༅། །གཞིར་གྱུར་པ་ཡི་རང་བྱུང་སེམས། །ཐོག་མ་ཉིད་དུ་སྐྱེས་པ་གང་ཡིན་པ། །དེ་ཡི་ཡོན་ཏན་བསྔགས་པ་མཐའ་ཡས་ཏེ། །མཚུངས་མེད་ཀྱིས་ཀྱང་ཡོངས་སུ་བརྗོད་མི་སྤྱོད། །ཅེས་སོ། །བློ་གྲོས་མི་
ཟད་པས་ཞུས་པ་ལས། རྫོགས་པའི་བྱང་ཆུབ་སེམས་དང་ཆོས་འཛིན་དང་། །ཆོས་སྒྲུབ་པ་དང་སྲོག་བསླུ་སྙིང་རྩེ་བ། །ཆོས་གཞན་འདི་དག་ཡོན་ཏན་མཐའ་ཡས་ཏེ། །དེ་དག་མཐའ་ནི་བདེ་གཤེགས་མི་གསུངས་
སོ༑ །གསུམ་པ་ནི། གང་ནས་བཟུང་སྟེ་སེམས་ཅན་ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །སེམས་དེ་ཡང་དག་བླངས་གྱུར་པ། །དེ་ནས་བཟུང་ཏེ་གཉིད་ལོག་གམ། །བག་
མེད་གྱུར་ཀྱང་བསོད་ནམས་ཤུགས། །རྒྱུན་མི་འཆད་པར་དུ་མ་ཞིག །ནམ་མཁའ་མཉམ་པར་རབ་ཏུ་འབྱུང་། །ཞེས་དང་། བྱང་ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་མཆིས་ན། །ནམ་མཁའི་
ཁམས་ནི་ཀུན་བཀང་ནས། །དེ་བས་ཀྱང་ནི་ལྷག་པར་འགྱུར། །ཞེས་གསུངས་སོ། །གཉིས་པ་ནི། གདམ་ངག་དང་ཞེས་ཏེ་དོན་དུ་གཉེར་བྱའི་དོན་ཐོབ་བྱེད་ཀྱི་ཐབས་སྟོན་པའོ། །གསུམ་པ་ནི། ངེས་འབྱེད་ནི་

མཐོང་ལམ་སྟེ་དེས་སེམས་རྒྱུད་མཐོང་སྤང་དང་འདྲེས་པ་འབྱེད་པའི་ཕྱིར་རོ། །ཡན་ལག་ནི་རྒྱུའོ། །རྣམ་བཞི་ནི་དྲོད་ལ་སོགས་པ་སྟེ་འདིའི་དོན་ལ་གསུམ་ལས་སྦྱོར་ལམ་བསྐྱེད་པར་བྱེད་པའི་རྒྱུ་ལའང་གསུམ་
ལས་སྦྱོར་ལམ་སྐྱེ་བའི་རྟེན་གྱི་གང་ཟག་ནི་གླིང་གསུམ་གྱི་མི་དང་འདོད་ཁམས་ཀྱི་ལྷ་ལ་སྐྱེ་སྟེ་སྔོན་མིའི་རྟེན་ལ་ཚོགས་ལམ་སྐྱེས་ནས་ཕྱིས་ལྷར་སྐྱེས་པ་ལ་སྦྱོར་ལམ་སྐྱེ་བས་སོ། །གཉིས་པ་ས་གང་གི་སེམས་ལ་
བརྟེན་པ་ནི། སྤྱིར་བསམ་གཏན་ས་དྲུག་ལ་བརྟེན་ལ་བསེ་རུ་ལྟ་བུ་དང་བྱང་ཆུབ་སེམས་དཔའ་ནི་བཞི་པ་ཁོ་ན་ལ་བརྟེན་ཏེ། སྟོན་དང་བསེ་རུ་བྱང་ཆུབ་པ། །བསམ་གཏན་མཐའ་རྟེན་གཅིག་ལ་ཀུན། །ཞེས་བཤད་པས་
སོ། །ཁ་ཅིག་ཟེར་རོ། །གསུམ་པ་ནི་ཚོགས་ལམ་དུ་ཐོས་བསམ་སྒོམ་གསུམ་གྱིས་ཚོགས་ཅི་རིགས་བར་བསགས་པ་ལས་སོ། །གཉིས་པ་སྐྱེས་པའི་ངོ་བོ་སྦྱོར་ལམ་གྱི་རང་བཞིན་ལ་གསུམ་སྟེ། གང་གིས་
མཚོན་བྱེད་སྦྱོར་ལམ་གྱི་མཚན་ཉིད་དང་། དེ་ལྡན་མཚན་གཞིའི་རབ་ཏུ་དབྱེ་བ་དང་། མཚོན་བྱ་སྦྱོར་ལམ་གྱི་སྒྲ་དོན་ནོ། །དང་པོ་ལ་གསུམ་སྟེ། རྟོག་པས་བཏགས་པ་དགག་པ་དང་།དོན་ལ་གནས་པ་དགོད་

༄༅། །པ་དང་། དེ་ལ་རྩོད་པ་སྤངས་པའོ། །དང་པོ་ལ་གསུམ་སྟེ། འཇིག་རྟེན་པའི་སྒོམ་བྱུང་དང་། ཚོགས་ལམ་གྱི་རྗེས་ལ་འཇིག་རྟེན་པའི་བདག་མེད་རྟོགས་པ་དང། མཐོང་ལམ་གྱི་རྒྱུར་གྱུར་པ་ལ་
འདོད་པ་དགག་པའོ། །དང་པོ་ནི་ཁ་ཅིག་བདེན་པ་ལ་དམིགས་པའི་འཇིག་རྟེན་པའི་སྒོམ་བྱུང་མཚུངས་ལྡན་དང་བཅས་པའོ་ཞེས་ཟེར་རོ། །དེ་ནི་གནས་སྐབས་དེ་ཡི་ས་དང་གཉེན་པོ་སོགས་པའི་མཚན་ཉིད་ཡིན་
ཞེས་མཚུངས་པ་དང་། འཇིག་རྟེན་པ་ཞེས་པའང་དེ་ལས་འདས་པ་གཏན་མ་ཐོབ་པ་ལ་བྱེད་ན་ཉན་རང་དང་འཕགས་པས་ཐེག་ཆེན་གྱི་ལམ་དུ་ཞུགས་པའི་སྦྱོར་ལམ་དེ་མ་ཡིན་དུ་འགྱུར་རོ། །གཉིས་པ་ནི་ཁ་ཅིག་
ཚོགས་ལམ་གྱི་རྗེས་ལ་འཇིག་རྟེན་པའི་བདག་མེད་རྟོགས་པའོ་ཞེས་གསུངས་སོ། །འདིའང་སྔར་གྱི་དེས་ཁེགས་སོ། །གསུམ་པ་ནི་ཁ་ཅིག་མཐོང་ལམ་གྱི་རྒྱུར་གྱུར་པའོ་ཞེས་གསུངས་སོ། །དེ་མི་རིགས་ཏེ་ཅི་
དངོས་ཀྱི་རྒྱུའམ་བརྒྱུད་པའི་རྒྱུ་ཡིན་དྲངས། དང་པོ་ལྟར་ན་ཆོས་མཆོག་ཆེན་པོ་ལས་གཞན་རྣམས་སྦྱོར་ལམ་མ་ཡིན་པར་འགྱུར་རོ། །གཉིས་པ་ལྟར་ན་ཚོགས་ལམ་ཡང་སྦྱོར་ལམ་དུ་འགྱུར་རོ། །གཉིས་པ་ལ་གཉིས་

ཏེ༑ སྤྱིའི་མཚན་ཉིད་དང་། བྱེ་བྲག་གི་མཚན་ཉིད་དོ། །དང་པོ་ནི་སོ་སོའི་ཚོགས་ལམ་རྫོགས་པའི་རྗེས་ལ་མཐོང་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་ཐེག་པ་གསུམ་
ལས་དབང་པོ་རྟུལ་པོ་དང་འབྲིང་པོ་དང་རྣོན་པོས་ཚོགས་ལམ་རྫོགས་པའི་རྗེས་ལ་མཐོང་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པ་བྱེད་པའོ། །གསུམ་པ་རྩོད་པ་སྤངས་པ་ནི། གནས་སྐབས་དེའི་ས་
ལ་སོགས་པའམ་མྱ་ངན་ལས་འདས་པར་ཕྱིན་པར་བྱེད་པར་འགྱུར་རོ་ཞེ་ན། མི་རྟག་པའང་རྒྱུ་རྐྱེན་ལས་སྐྱེས་པས་བྱས་པར་འགྱུར་རོ་ཞེས་ཁོ་བོས་སྨྲའོ། །གཉིས་པ་ལ་དྲུག་ལས་གང་ལས་དབྱེ་བའི་གཞི་
ནི་སྦྱོར་ལམ་ཙམ་མོ། །ཇི་སྐད་དབྱེ་བའི་གྲངས་ནི་གསུམ་དང་བཞིའོ། །གང་དག་དབྱེ་བའི་དངོས་པོ་ལ་གཉིས་ཏེ། དངོས་དང་བློའི་རིགས་ལ་སྤྱད་པའོ། །དང་པོ་ནི་ཉན་ཐོས་དང་རང་སངས་རྒྱས་དང་། ཐེག་
པ་ཆེན་པོའི་སྦྱོར་ལམ་མོ། །དྲོད་རྩེ་མོ་བཟོད་པ་ཆོས་མཆོག་གོ །དེ་ཡང་གཞི་ཀུན་ནས་ཉོན་མོངས་པའི་ཕུང་པོ་ལ་སོགས་པ་ནི་སེམས་ཀྱི་སྣང་བ་ཙམ་ཡིན་གྱི་ཕྱི་གཟུང་བ་མེད་པའི་གསལ་སྣང་སྐྱེས་པ་ནི་

༄༅། །དྲོད་དོ། །གཉེན་པོ་ས་དང་ཕ་རོལ་དུ་ཕྱིན་པ་ལ་སོགས་པའི་གཟུང་བ་མེད་པར་རྟོགས་པ་ནི་རྩེ་མོའོ། །གང་ཟག་གི་རྫས་གཅིག་པུ་ལ་སོགས་པའི་འཛིན་པར་རང་གཞན་མེད་པར་རྟོགས་པ་ནི་བཟོད་
པའོ༑ ༑དམྱལ་བ་ལ་སོགས་པའི་བཏགས་པའི་ཆོས་ཀྱི་འཛིན་པ་མེད་པར་རྟོགས་པ་ནི་ཆོས་མཆོག་གོ །ཇི་སྐད་དུ། གཞི་དང་དེའི་གཉེན་པོ་ཡིས། །གཟུང་བར་རྟོགས་པ་རྣམ་པ་གཉིས། །རྫས་དང་བཏགས་པའི་།
རྟེན་ཅན་གྱི། །འཛིན་པའང་རྣམ་པ་གཉིས་སུ་འདོད། །ཅེས་གསུངས་སོ། །མངོན་པ་ལས་དང་པོ་གསུམ་གྱིས་གཟུང་བ་མེད་པ་རྟོགས་ལ་ཆོས་མཆོག་གིས་འཛིན་པ་མེད་པར་རྟོགས་སོ་ཞེས་བཤད་དོ། །གཉིས་ཅུ
པ་བློའི་རིགས་ལ་སྤྱད་པ་ལ་གསུམ་སྟེ། རྟོགས་པས་བཏགས་པ་དགག་པ་དང་།དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། སྟོང་ཉིད་ལ་མངོན་སུམ་དང་། རྗེས་དཔག་གི་རྒྱུན་དུ་
འདོད་པ་དགག་པའོ། །དང་པོ་ནི་ཁ་ཅིག་རྣལ་འབྱོར་མངོན་སུམ་ཡིན་ཏེ། ཏིང་འཛིན་རྣམ་པར་མི་རྟོག་པ་ཞེས་དང་། རྣམ་པར་རྟོགས་པ་ཐམས་ཅད་མི་འཐད་པས་ཞེས་བཤད་པས་སོ། །དེའི་མཚན་ཉིད་ཀྱང་

བདེན་པའི་དོན་ལ་སྒོམ་པའི་སྟོབས་ཀྱིས་གསལ་བར་སྣང་བ་སྐྱེས་པའོ་ཞེས་གྲག་གོ །འདི་དགག་པ་ལ་སྒྲུབ་བྱེད་མེད་པ་དང་། གནོད་བྱེད་ཡོད་པའོ། །དང་པོ་ནི་འཁོར་གསུམ་དུ་མི་རྟོགས་པ་དང་། སྒྲུབ་
རྟོགས་མི་འཐད་པ་ལ་བརྗོད་པ་ཡིན་ནོ། །ཁྱེད་ཀྱིས་བརྗོད་པའི་མཚན་ཉིད་ཀྱང་མེད་དེ་ཡུལ་ཆོས་ཉིད་ཀྱི་དོན་སྤྱི་ཡིན་པས་སོ། །ཆོས་ཉིད་ཀྱི་དོན་སྤྱི་མ་ཡིན་པར་ཆོས་ཉིད་དོན་རང་མཚན་ཡིན་ནོ་ཞེ་ན། དེ་
ལྟར་ན་མཐོང་ལམ་ཐོབ་པར་ཐལ་ལོ། །གཉིས་པ་ནི་རྣལ་འབྱོར་མངོན་སུམ་ཡིན་ན་རྟོགས་བྲལ་མ་འཁྲུལ་པར་ཐལ་ལོ། །འདོད་པར་མི་ནུས་ཏེ། བྱང་ཆུབ་སེམས་དཔའ་མཉམ་བཞག་པ། །ཡིད་ཀྱི་བརྗོད་པ་མ་
རྟོགས་པར། །དོན་ཀུན་རབ་ཏུ་མི་མཐོང་ངོ་ཞེས་དང་། །མཉམ་པར་བཞག་པའི་སེམས་ཀྱིས་ཡིད་ཀྱི་བརྗོད་པའི་སྒོ་ནས་དོན་སྣང་བར་གྱུར་པའི་ཞི་གནས་དང་ལྷག་མཐོང་ནི་དྲོ་བར་གྱུར་རིག་པར་བྱའོ་ཞེས་དང་།
རྣམ་རྟོག་བཞི་པོ་ལྡན་རྟེན་པ་ཞེས་སོགས་མཉམ་བཞག་ཉིད་ན་རྟོག་པ་བཤད་པ་དང་འགལ་བས་སོ། །གཞན་ཡང་བྱིས་པ་རྣམས་སྐད་ཅིག་ལ་སྣང་ལ་མ་ངེས་པར་བཤད་པས་གང་ཟག་གི་བདག་མེད་མངོན་སུམ་

༄༅། །དུ་མི་རྟོག་པས་རྣལ་འབྱོར་གྱི་མངོན་སུམ་དུ་འདོད་པ་ལ་ཤིན་ཏུ་གནོད་དོ། །དབུ་མ་སྣང་བ་ལས་སོ་སོའི་སྐྱེ་བོ་ལ་དེ་ཁོ་ན་ཉིད་ཀྱི་དོན་ལ་མ་འཁྲུལ་པ་མེད་ཅེས་བཤད་པ་དང་ཡང་འགལ་ལོ། །གཉིས་
པ་ནི་ཁ་ཅིག་སྟོང་ཉིད་ལ་རྗེས་དཔག་གི་རྒྱུན་བཅད་ཤེས་ཡིན་ནོ་ཞེས་ཟེར་རོ། །དེ་ལྟར་ན་སྟོང་ཉིད་རྐྱང་པ་ལ་རྗེས་དཔག་ཏུ་འགྲོ་བ་སྲིད་པར་ཐལ་ལོ། །འདོད་པར་མི་ནུས་ཏེ་དེ་ཆོས་ཅན་དང་ཆོས་ཚོགས་དོན་
མ་ཡིན་པའི་ཕྱིར་དང་། ཁྱབ་པ་ངེས་དུས་སུ་རྟོགས་ཟིན་པའི་ཕྱིར་རོ། །གཉིས་པ་དོན་ལ་གནས་པ་དགོད་པ་ནི། ཡུལ་སྟོང་ཉིད་དང་སྣང་བའི་ཚོགས་དོན་ལ་ལྟོས་ནས་རྗེས་དཔག་དང་བཅད་ཤེས་གཉིས་ཡོད་
པ་ཡིན་ཏེ། གཅིག་དང་དུ་བྲལ་ལ་སོགས་པའི་རྟགས་ལ་བརྟེན་པའི་རྗེས་དཔག་དང་དེས་རྟོགས་ཟིན་ལ་ཕྱིས་འཇུག་པ་བཅད་ཤེས་སོ། །དེ་ཡང་བཅད་ཤེས་ཀྱི་མཚན་ཉིད་ནི་ཁ་ཅིག་ཚད་མ་སྔ་མས་རྟོགས་པའི་དོན་
ལ་འཇུག་པའོ་ཟེར་བ་མི་རིགས་ཏེ་བུམ་པ་སྐད་ཅིག་མར་རྗེས་དཔག་གིས་གྲུབ་ནས་ཕྱིས་བུམ་པའི་སྐད་ཅིག་མ་སྣང་བའི་མངོན་སུམ་སྣང་ལ་མ་ངེས་པ་འགའ་ཞིག་ལ་ཁྱབ་ཆེས་བས་སོ། །ཡང་ཁ་ཅིག་སྔར་རྟོགས་

པའི་བྱེད་པ་མ་ཉམས་པའི་དོན་ལ་སྒྲོ་འདོགས་དང་འགལ་བར་འཇུག་པ་ཡིན་ལ་དེའང་ཚད་མ་གཉིས་དང་ཡིད་དཔྱོད་ཀྱིས་འཇུག་ཏུ་སྐྱེས་པ་སྟེ་གསུམ་དུ་ངེས་སོ་ཞེས་གྲག་གོ །དེ་ལྟར་ན་དེའི་མཚན་ཉིད་བློ་སྔ་
མའི་ཡུལ་ལ་འཇུག་པ་ཡིན་ལ་ལོག་ཤེས་ལ་སོགས་ཀྱི་འཇུག་ཏུ་སྐྱེས་པའི་བཅད་ཤེས་ཡོད་པ་ཅིས་འགོག དེ་དེའི་མཚན་ཉིད་མ་ཡིན་ནོ་ཞེ་ན། ཚད་མས་སྒྲོ་འདོགས་བཅད་པའི་རྗེས་སུ་སྐྱེས་པ་མེད་དོ་ཞེ་
ན་དེ་ནི་གཅིག་ལའང་མཚུངས་སོ་གཞན་ཡང་ལོག་ཤེས་ཉིད་ཡིན་པས་བཅད་ཤེས་སུ་འགལ་ལོ་ཞེ་ན་སྔ་མའང་ཡིད་སྤྱོད་ཉིད་ཡིན་པས་བཅད་ཤེས་སུ་འགལ་ལོ། །དེས་ན་དེའི་མཚན་ཉིད་ནི་སྔར་རང་གི་ཚད་
མས་རྟོགས་པའི་དོན་ལ་སྒྲོ་འདོགས་དང་འགལ་བར་འཇུག་པའོ། །གསུམ་པ་ལ་གསུམ་སྟེ། རྗེས་དཔག་སྲིད་པ་དང་། བཅད་ཤེས་སྲིད་པ་དང་། གཉིས་ཀ་སྲིད་པ་ལ་རྩོད་པ་སྤངས་བའོ། །དང་པོ་ནི་གལ་
ཏེ་རྗེས་དཔག་ཡོད་ན་ཚོགས་ལམ་དུ་རྗེས་དཔག་མ་སྐྱེས་པར་ཐལ་ཞིང་བསམ་བྱུང་ཡོད་པར་ཐལ་ལོ་ཞེ་ན། སྔར་སྐྱེས་ཀྱང་དེ་དུས་ན་ཕྱིས་ཀྱི་དངོས་པོ་ཉིད་མ་སྐྱེས་པས་དེ་དང་སྟོང་ཉིད་ཀྱི་ཚོགས་དོན་མ་རྟོགས་པ་ཉིད་

༄༅། །སྲིད་པས་སོ། །ཚོགས་ལམ་གྱི་སྣང་བ་སྟོང་ཉིད་རྟོགས་པ་ཉིད་མ་བརྗེད་ན་དེ་ལ་བཅད་ཤེས་ཁོ་ན་ཡིན་གྱི་རྗེས་དཔག་ཏུ་མི་འདོད་དོ། །སྟོང་ཉིད་ཙམ་རྗེས་དཔག་གི་སྔར་དཔེ་དངོས་མེད་ཀྱི་སྟེང་དུ་
རང་རིག་མངོན་སུམ་ཚད་མས་ཤུགས་ལ་རྟོགས་པས་དེ་ལ་བཅད་ཤེས་ཡིན་ཀྱང་དེ་དུས་ཀྱི་དངོས་པོ་དང་ཚོགས་དོན་ལ་རྗེས་དཔག་ཡིན་ཏེ་མེ་ཙམ་ལ་བཅད་ཤེས་ཡིན་ཀྱང་ལ་དང་ཚོགས་དོན་ལ་རྗེས་དཔག་ཡིན་
པ་བཞིན་ནོ། །བསམ་བྱུང་ནི་ཡོད་པ་ཡིན་ནོ། །གཉིས་པ་ལ་གཉིས་ཏེ། ལམ་མ་ཡིན་པ་དང་། ཚད་མ་མི་སྐྱེ་བར་ཐལ་བ་སྤངས་པའོ། །དང་པོ་ནི་དེ་ཚད་མ་མ་ཡིན་ན་ལམ་མ་ཡིན་པར་ཐལ་ལོ་ཞེ་ན། ཁྱབ་པ་
མེད་དེ་ཆོས་ཉིད་ཙམ་ལ་ལྟོས་ནས་སྒོམ་ལམ་བཞིན་ནོ། །གཉིས་པ་ནི་ཚད་མ་མ་ཡིན་ན་དེ་ལས་མཐོང་ལམ་ཚད་མ་མི་སྐྱེ་བར་ཐལ་ལོ་ཞེ་ན། ཁྱེད་ལྟར་ནའང་སྦྱོར་ལམ་འཇིག་རྟེན་པ་ལས་མཐོང་ལམ་དེ་ལས་
འདས་པ་མི་སྐྱེ་བར་ཐལ་ལོ་ཞེས་མཚུངས་སོ། །གསུམ་པ་ནི་རྗེས་དཔག་སྔར་མ་རྟོགས་པ་ལ་འཇུག་པ་དང་བཅད་ཤེས་ཚད་མས་རྟོགས་ཟིན་ལ་འཇུག་པར་འགལ་ལོ་ཞེ་ན། ཡུལ་གཅིག་ལ་ལྟོས་ནས་དུས་

གཅིག་གི་ཚེ་གཉིས་ཀ་ཡིན་པར་མི་འདོད་ལ་ཡུལ་ཐ་དད་ལ་ལྟོས་ན་དེ་གཉིས་མི་འགལ་ལོ་ཞེས་བརྗོད་ཟིན་ཏོ། །དེ་བས་ལོག་ཤེས་དང་ཡིད་སྤྱོད་ལ་སོགས་དུ་མ་མི་འགལ་ལོ། །གང་གིས་འབྱེད་པའི་རྒྱུ་མཚན་
ལ་གཉིས་ཏེ། དངོས་དང་། རྩོད་པ་སྤངས་པའོ། །དང་པོ་ནི་ཀུན་ལ་ཉོན་མོངས་དང་། གཉེན་པོའི་གཟུང་བ་མེད་པ་དང་། གང་ཟག་རྫས་དང་སྐྱེས་བུ་བཏགས་པར་འཛིན་པ་རང་བཞིན་མེད་པར་རྟོགས་པས་
བཞིར་ཕྱེ་བ་ཡིན་ནོ། །གཉིས་པ་ནི་ཁ་ཅིག་གལ་ཏེ་དྲོད་ཀྱིས་ཀུན་ནས་ཉོན་མོངས་ཀྱིས་གཟུང་བ་མེད་པར་རྟོགས་པ་ན་རང་བཞིན་གཞན་ལ་རང་བཞིན་མེད་པར་རྟོགས་སམ་མ་རྟོགས། དང་པོ་ལྟར་ན་རིམ་
པ་ལྟར་འཇོག་པ་མི་འཐད་ལ། གཉིས་པ་ལྟར་ན་ཉི་ཚེ་བའི་སྟོང་པར་འགྱུར་རོ་ཞེ་ན། ཁ་ཅིག་རྟོགས་པ་དྲོད་ཀྱི་སྐབས་སུའང་བཞི་ཀ་སྟོང་པར་རྟོགས་སོ། །རིམ་པ་ལྟར་འཇོག་པའང་འཐད་དེ་སྲབ་མོ་ངོ་གསར་
དུ་ལྡན་ནོ་ཞེས་སྨྲའོ། །དེ་ལྟར་ན་རྟོགས་པ་དུ་མ་གང་ཟག་གཅིག་ལ་དུས་གཅིག་དུ་སྐྱེ་བར་ཐལ་ལོ། །འདོད་ན་རྒྱུད་དུ་མར་འགྱུར་རོ། །དེས་ན་དྲོད་ཀྱི་གནས་སྐབས་སུ་ཀུན་ནས་ཉོན་མོངས་པའི་གཟུང་བ་མེད་

༄༅། །པ་དངོས་སུ་རྟོགས་ལ་གཞན་རྣམས་ཀྱང་ཤུགས་ལ་རྟོགས་པས་སྐྱོན་གཉིས་ཀ་ལས་གྲོལ་ལོ། །ཇི་ལྟར་དབྱེ་བའི་དོན་ནི་དངོས་པོ་ཐ་དད་དོ། །གྲངས་ངེས་པ་ནི་སྦྱོར་ལམ་ལ་གནས་པ་གཞིར་བྱས་
པ་ལ་དབང་པོ་རྟུལ་འབྲིང་རྣོ་གསུམ་དུ་ངེས་པས་སོ། །དྲོད་ལ་སོགས་པ་བཞིར་ངེས་པ་ནི་གང་གིས་འབྱེད་པའི་རྒྱུ་མཚན་གྱིས་ཤེས་སོ། །གསུམ་པ་སྒྲ་དོན་ནི་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོང་བས་
སྦྱོར་བའང་ཡིན་ལ། མྱ་ངན་ལས་འདས་པར་ཕྱིན་པར་བྱེད་པས་ལམ་ཡིན་ནོ། །གསུམ་པ་རང་བཞིན་དེའི་འབྲས་བུ་ནི་མཐོང་སྤང་སྒོམ་སྤང་གི་ས་བོན་མགོ་གནོན་པ་དང་མཐོང་ལམ་ཐོབ་པར་བྱེད་པའོ། །གཉིས་
པ་ཡན་ལག་གི་སྒྲུབ་པ་ཞེས་སོགས་ཏེ་དེ་ལ་བཞི་སྟེ། རྟེན་དང་། དམིགས་པ་དང་། ཆེད་དུ་བྱ་བ་དང་། རང་གི་ངོ་བོའོ། །དང་པོ་ནི་སྒྲུབ་པའི་རྟེན་གྱུར་པ་ཞེས་ཏེ། སེང་བཟང་ལྟར་ན་ངེས་འབྱེད་ཡན་ལག་
སྒྲུབ་པ་བྱས་པ་ལས་སྐྱེ་བས་འབྲས་བུ་སྔར་བསྟན་ནས་རྒྱུ་ཕྱི་ནས་བསྟན་པ་བཤད་པའི་གོ་རིམ་ཡིན་ནོ། །འཕགས་པ་ལྟར་ན་ངེས་འབྱེད་ཡན་ལག་ཐོབ་ནས་རིགས་ངེས་པར་འགྱུར་བས་དོན་གྱི་རིམ་པའོ། །

འདིར་དབུ་མ་པས་ཆོས་གསུམ་ལྡན་ཏེ་ཆོས་ཀྱི་དབྱིངས་ཀྱི་རང་བཞིན་གྱི་རྣམ་དག་གློ་བུར་གྱི་དྲི་བཅས་སྐྱེ་མཆེད་དྲུག་གི་ཁྱད་པར་རོ། །དེ་ཡང་། ཉོན་མོངས་གོམས་དང་གྲོགས་ན་དང་། །འཕོངས་དང་གཞན་གྱི་
དབང་ཉིད་དེ། །ནོར་རྣམ་ཀུན་གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མི་སྟོན་པས་གསུངས། །ཀུན་ཏུ་ཆོག་མཁྱོན་མཛོད་ཅིག་ཆོག་ཤེས་ན། །ནོར་མི་བདོག་ཀྱང་ཡང་དག་འབྱོར་པ་ལགས། །བདོག་
པ་རྣམས་ལ་སྡུག་བསྔལ་ཇི་སྙེད་པ། །འདོད་ཆུང་རྣམས་ལ་དེ་ལྟ་མ་ལགས་ཏེ། །ཀླུ་མཆོག་རྣམས་ལ་འགོ་བོ་ཇི་སྙེད་པ། །དེ་ལས་བྱུང་བའི་སྡུག་བསྔལ་ཇི་སྙེད་དོ། །མདོར་ན་རིགས་ཀྱི་ཉེས་དམིགས་ནི། །རྣམ་པ་
བཞི་རུ་ཤེས་པར་བྱ། །ཞེས་པ། ཉེས་དམིགས་བཞི་དང་བྲལ་བ་དང་། །སྦྱོར་བའི་སྔོན་དུ་སྙིང་རྗེ་དང་། །མོས་པ་དང་ནི་བཟོད་པ་དང་། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ངེས་པར་བཤད། །ཅེས་པ་
རྟགས་བཞི་དང་། རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་དུ་ཐར་བ་དང༌། །དེར་ཡང་སྡུག་བསྔལ་ཆུང་དུ་མྱོང་། །སྐྱོ་བཅས་སེམས་ཅན་སྨིན་པར་བྱེད། །ཅེས་པ་ཕན་ཡོན་བཞི་དང་ལྡན་པའོ། །དེས་རྟེན་བྱེད་

༄༅། །ཚུལ་ཡང་དེ་ལ་དམིགས་ནས་སྒྲུབ་པ་བྱེད་པས་སོ་ཞེས་འབྲི་གསུང་། རིགས་ལྡན་གྱི་ནོར་བུ་འདམ་རྫབ་དུ་ལྷུང་བ་དྲི་མ་ཕྱིས་པས་ཡོན་ཏན་མངོན་དུ་འགྱུར་བ་ནི་རང་བཞིན་གྱིས་ཡོན་ཏན་དང་ལྡན་
པས་ཡིན་པ་ལྟར། སེམས་ཀྱི་རང་བཞིན་སྟོང་པས་ན་དྲི་མ་གློ་བུར་བ་ཡིན་པས་འདག་ཏུ་རུང་བ་དེ་ལྟ་མིན་ན་དེ་ལྡོག་པའི་ཕྱིར་ཞེས་རྒྱུད་བླ་མ་ནས་བཤད་པ་ལྟར་རོ་ཞེས་ཨར་ཟེར་རོ། །གཉིས་པ་ལ་གཉིས་ཏེ། ངོ་བོ་
དང་དམིགས་ཚུལ་ལོ། །དང་པོ་ནི་དམིགས་པ་ཞེས་ཏེ་སྒྲོ་འདོགས་གཅོད་པའི་ཡུལ་ལམ་གཞིའོ། །གཉིས་པ་ནི་ཐ་སྙད་དུ་བྱང་ཆུབ་སེམས་དཔས་ལ་ལ་ནི་བླང་བྱ་ལ་ལ་ནི་སྤང་བྱ་ལ་ལ་ནི་བཏང་སྙོམས་སུ་བྱ་བ་ཡིན་
ལ་དོན་དམ་པར་མི་དམིགས་པར་ཡུལ་དུ་བྱེད་དོ། །བྱང་ཆུབ་སེམས་དཔས་ཆོས་ཐམས་ཅད་རིག་པར་བྱའོ། །མེད་པ་ཡང་དག་པ་ཉིད་ལ་བསླབ་ཅེས་བཤད་དོ། །གསུམ་པ་ལ་གསུམ་སྟེ། ངོ་བོ་དང་གྲུབ་པའི་ཆོས་སུ་
འོང་ཚུལ་དང་། དམིགས་པ་དང་ཁྱད་པར་བསམ་པའོ། །དང་པོ་ནི་ཁྱེད་དང་ནི་ཞེས་ཏེ། སངས་རྒྱས་ཀྱི་ཡེ་ཤེས་སེམས་ཅན་ཀུན་གྱི་མཆོག་དང་སྤང་བྱ་མ་ལུས་པ་སྤངས་པ་སྤོང་བ་དང་། ཡེ་ཤེས་བཞི་ཡོན་ཏན་དང་

བཅས་པ་རྟོགས་པ་ཆེན་པོ་གསུམ་མོ། །གཉིས་པ་ནི་དེ་འབྲས་བུ་ཡིན་པས་རྒྱུ་གྲུབ་པའི་ཆོས་སུ་ཇི་ལྟར་འོང་སྙམ་ན་འབྲས་བུ་དེ་གསུམ་གཞན་རྒྱུད་ལ་དོན་དུ་གཉེར་བ་རྒྱུ་མཚན་དུ་བྱ་སྟེ་སྒྲུབ་པ་ལ་འཇུག་པའི་རྒྱུ་མཚན་
ཡིན་ནོ། །གསུམ་པ་ནི་གྲུབ་པའི་བློའི་དམིགས་པ་དང་ཆེད་དུ་བྱ་བ་གཉིས་ཡུལ་དུ་བྱེད་ཀྱང་། ད་ལྟ་བ་དང་མ་འོངས་པ་དང་འབྲེལ་བའི་ཚུལ་དུ་ཡུལ་དུ་བྱེད་པས་བྱེད་ལུགས་མི་འདྲ་སྟེ། མདའ་སྟོང་ལ་སྦྱོར་བ་དང་འབེན་ལ་
ཕོག་པ་ལྟ་བུའོ། །འཕགས་པས་བཤད་དོ། །བཞི་པ་ནི་གོ་ཆ་ཞེས་སོགས་ཏེ། གནས་རྩོམ་འབྲས་བུ་འབྱུང་བ་ཆེ་བདག་ཉིད། །རྒྱལ་སྲས་རྣམས་ཀྱིས་སྒྲུབ་པ་ཡིན་པར་འདོད། །ཅེས་པ་ལ་གསུམ་ལས་དང་པོ་གནས་ནི་སེམས་
བསྐྱེད་པ་སྟེ། བྱང་ཆུབ་འདོད་པའི་བློ་སྐྱེས་ན་དེའི་རྒྱུ་ལ་འཇུག་པའི་ཕྱིར་རོ། །གཉིས་པ་ངོ་བོ་ལ་གསུམ་སྟེ། སོ་སོའི་ངོ་བོ་དང་། ས་མཚམས་དང་།ཉམས་སུ་ལེན་ཚུལ་ལོ། །དང་པོ་ནི་ཐོག་མར་གོ་ཆའི་བརྩོན་འགྲུས་དེ་
ནས་ནི། ཚུལ་བཞིན་རབ་ཞུགས་སྦྱོར་བའི་བརྩོན་འགྲུས་དང་། མ་ཞུམ་མི་འཁྲུགས་ཆོག་མི་ཤེས་པའི་བརྩོན་འགྲུས་ཞེས་པས། གོ་ཆའི་སྒྲུབ་པ་ནི་གོ་ཆའི་བརྩོན་འགྲུས་ཀྱི་ངོ་བོར་སྐྱེ་སྟེ་ཕར་ཕྱིན་དྲུག་པོ་རེ་རེ་ཡང་

༄༅། །དྲུག་དྲུག་ཚང་བར་ཉམས་སུ་བླང་སྙམ་པའོ། །འདིར་གསུམ་སྟེ། ཉམས་སུ་བླང་བྱ་ཕར་ཕྱིན་དྲུག་གི་རང་བཞིན་དང་། དེ་ཉམས་སུ་བླང་ཚུལ་དང་། དེའི་འབྲས་བུའོ། །དང་པོ་ལ་གསུམ་སྟེ། དྲུག་པོ་སོ་
སོའི་ངོ་བོ་དང་། གྲངས་ངེས་པ་དང། གོ་རིམ་ངེས་པ་དང་། དང་པོ་ལ་དྲུག་ལས། སྦྱིན་པ་ལ་གསུམ་སྟེ། མཚན་ཉིད་དང་། མཚན་གཞིའི་དབྱེ་བ་དང་། མཚོན་བྱའི་སྒྲ་དོན་ནོ། །དང་པོ་ནི་བདག་གི་ཡོད་པ་གཏོང་
བའམ་ཡོངས་སུ་མི་འཛིན་པའོ། །ཕ་རོལ་ཕྱིན་པ་ནི་རབ་ཀྱི་མཐར་ཐུག་པའོ། །གཞན་ལའང་སྦྱར་རོ། །གཉིས་པ་ནི་མ་ཆགས་པའི་སེམས་པའོ། །དབྱེ་ན་ཕར་ཕྱིན་དྲུག་པོ་ལ་གསུམ་གསུམ་དུ་དགོངས་འགྲེལ་ལ་
སོགས་པ་ནས་བཤད་པ་ཟང་ཟིང་དང་། མི་འཇིགས་པ་དང་། ཆོས་ཀྱི་སྦྱིན་པའོ། །གསུམ་པ་ནི་དབུལ་བ་འདོར་བས་སོ། །ཚུལ་ཁྲིམས་ཀྱི་མཚན་ཉིད་ནི་ཉེས་སྤྱོད་སྤོང་བའོ། །མཚན་གཞིའི་དངོས་པོ་ནི་སེམས་པ་
དགེ་བའི་ས་བོན་དང་བཅས་པའོ། །དེ་ལ་དབྱེ་ན་སྡོམ་པ་དང་། དགེ་བ་ཆོས་སྡུད་དང་། སེམས་ཅན་དོན་བྱེད་དོ། །སྒྲ་དོན་ནི་ཉོན་མོངས་པས་གདུང་བ་ལས་བསིལ་བར་བྱེད་པའོ། །བཟོད་པའི་མཚན་ཉིད་ནི་སྲན་

ཐུབ་པའོ། །མཚན་གཞི་ནི་ཁྲོ་བ་མེད་པའི་སེམས་པའོ། །དབྱེ་ན་སྡུག་བསྔལ་དང་དུ་ལེན་པ་དང་། ཆོས་ཟབ་མོ་ལ་མི་སྐྲག་པའམ། ཆོས་ལ་ངེས་པར་སེམས་པ་དང་། གནོད་པ་ལ་ཇི་མི་སྙམ་པའོ། །སྒྲ་དོན་ནི་ཁྲོ་
བ་བཟོད་པས་སོ། །བརྩོན་འགྲུས་ཀྱི་མཚན་ཉིད་ནི་དགེ་བ་ལ་སྤྲོ་བའོ། །མཚན་གཞི་ནི་སེམས་ལས་བྱུང་བའི་དགེ་བའོ། །དེ་ལ་དབྱེ་ན་གོ་ཆ་དང་། སྦྱོར་བ་དང་། ཆོག་པར་མི་འཛིན་པའོ། །སྒྲ་དོན་ནི་ཡོན་ཏན་མཆོག་།
ལ་སྦྱོར་བས་སོ། །བསམ་གཏན་གྱི་མཚན་ཉིད་ནི་བརྟག་བྱ་ལ་རྩེ་གཅིག་པའོ། །མཚན་གཞི་ནི་གཡེང་པ་མེད་པའི་སེམས་པའོ། །དབྱེ་ན་བདེ་བར་གནས་པ་དང་། ཡོན་ཏན་སྒྲུབ་པ་དང་། སེམས་ཅན་དོན་བྱེད་
དོ། །སྒྲ་དོན་ནི་ཡིད་འཛིན་པས་ནའོ། །ཤེས་རབ་ཀྱི་མཚན་ཉིད་ནི་ཆོས་རབ་ཏུ་འབྱེད་པའོ། །མཚན་གཞི་ནི་གཏི་མུག་མེད་པའི་དགེ་བའོ། །དབྱེ་ན་ཀུན་རྫོབ་དང་། དོན་དམ་དང་། སེམས་ཅན་གྱི་དོན་ལ་དམིགས་པའོ། །
སྒྲ་དོན་ནི་དོན་དམ་ཤེས་པས་སོ། །སྒྲ་དོན་ལ་དགོངས་ནས་རྒྱན་ལས། དབུལ་བ་འདོར་བར་བྱེད་པ་དང་། །བསིལ་བར་བྱེད་དང་ཁྲོ་བཟོད་དང་། །མཆོག་ལ་སྦྱོར་དང་ཡིད་འཛིན་བྱེད། །དོན་དམ་ཤེས་པའི་ཕྱིར་བཤད་དོ། །

༄༅། །ཅེས་སོ། །གཉིས་པ་ནི་གྲངས་ངེས་ནི་གསུམ་སྟེ། གང་ཟག་བདག་གཞན་གྱི་དོན་དང་། བྱ་བ་བསླབ་པ་གསུམ་དང་། འབྲས་བུ་མངོན་མཐོ་ངེས་ལེགས་ལ་ངེས་པའོ། །དང་པོ་ནི་གོང་མ་གསུམ་གཞན་
དོན་ལ་ཕྱི་མ་གསུམ་རང་དོན་སྒྲུབ་པ་སྟེ་མདོ་སྡེ་རྒྱན་ལས། སེམས་ཅན་དོན་ལ་རབ་བརྩོན་པ། །གཏོང་དང་མི་གནོད་བཟོད་པས་སོ། །གནས་དང་གྲོལ་བ་གཞིར་བཅས་པ། །རང་དོན་རྣམ་པ་ཐམས་ཅད་སྤྱོད་ཅེས་སོ། །
གཉིས་པ་ནི་གོང་མ་གསུམ་གྱིས་ལྷག་པ་ཚུལ་ཁྲིམས་དང་། བསམ་གཏན་དང་ཤེས་རབ་གཉིས་རེ་རེ་དང་། བརྩོན་འགྲུས་ཀྱིས་ཐམས་ཅད་སྒྲུབ་པ་སྟེ་ཇི་སྐད་དུ། བསླབ་གསུམ་དབང་དུ་མཛད་ནས་ནི། །རྒྱལ་བས་ཕ་རོལ་
ཕྱིན་པ་དྲུག །ཡང་དག་བཤད་དེ་དང་བོ་གསུམ། །ཐ་མ་གཉིས་ཀྱིས་རྣམ་པ་གཉིས། །གཅིག་ནི་གསུམ་ཆར་ལའངགཏོགས། །ཞེས་སོ། །གསུམ་པ་ནི་དང་པོ་བཞིས་མངོན་མཐོ་དང་། ཐ་མ་གཉིས་ཀྱིས་ངེས་ལེགས་
སྒྲུབ་པ་སྟེ། ཇི་སྐད་དུ། ལོངས་སྤྱོད་དང་། ལུས་ཕུན་སུམ་ཚོགས་པ་དང་། འཁོར་ཕུན་སུམ་ཚོགས་པ་མངོན་མཐོ་དང་། རྟག་ཏུ་ཉོན་མོངས་དབང་ཉིད་མི་འགྲོ་དང་། བྱ་བ་རྣམས་ལ་ཕྱིན་ཅི་མ་ལོག་པའོ་ཞེས་སོ། །

གོ་རིམ་ངེས་པའི་རྒྱུ་ཡང་གསུམ་སྟེ། བདོག་པ་ཐམས་ཅད་ཡོངས་སུ་གཏོང་ཞིང་འབྱོར་བ་ལ་མ་ཆགས་པ་ལ་ཁྱིམ་ནས་རབ་ཏུ་བྱུང་ཞིང་ཚུལ་ཁྲིམས་སྐྱེ་ལ། ཡོ་བྱད་སློང་བའང་དགེ་སྦྱོང་གི་སྤྱོད་པས་བཟོད་པ་དང་། 
དེས་དཀའ་སྤྱད་བཟོད་པས་དགེ་བའི་ལས་ལ་བརྩོན་འགྲུས་དང་། དེ་ཐོས་བསམ་བྱས་པ་ལས་བསམ་གཏན་དང་། དེའི་བདག་རྐྱེན་ལས་ཟག་མེད་ཀྱི་ཤེས་རབ་འབྱུང་བས་སྐྱེ་བའི་གོ་རིམ་དུ་བྱས་པ་དང་། སྦྱིན་
པ་བས་ཚུལ་ཁྲིམས་མཆོག་ཏུ་གྱུར་པ་སོགས་པས་དམན་པ་དང་མཆོག་གི་གོ་རིམ་དང་། སྦྱིན་པ་བས་ཚུལ་ཁྲིམས་ཀྱི་མཚན་ཉིད་ཤེས་པ་དང་བྱ་བ་སྒྲུབ་དཀའ་ཞེས་སོགས་སུ་བྱས་པས་རགས་པ་དང་ཕྲ་བའི་རིམ་
པ་སྟེ། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །དེ་དག་རིམ་པར་བསྟན་པ་ཡིན། །ཞེས་གསུངས་སོ། །གཉིས་པ་དེ་དག་ཉམས་སུ་བླང་པ་ལ་གསུམ་སྟེ།
རང་གིས་བླང་པ་དང་། གཞན་དགོད་པ་དང་། གཉིས་ཀའི་ཐབས་ལ་མཁས་པར་བྱ་བའོ། །དང་པོ་ནི་གཅིག་ལ་ཡང་ཆོས་དྲུག་ཚང་བར་བྱ་བ་དང་། གཙོ་བོར་མས་རིམ་ནས་སྦྱང་བར་བྱའོ། །གཉིས་པ་ནི་གདུལ་བྱ་

༄༅། །ཕ་རོལ་ཏུ་ཕྱིན་པ་དྲུག་གིས་འདུལ་བ་ལ་དེ་སྟོན་པ་དང་། དེ་ཡང་རེ་རེ་ལ་གནས་ནས་ཀུན་ལ་འགོད་པའོ། །གསུམ་པ་ནི་གདམ་དུ་ཡོད་པ་དང་བླང་དོར་དགོས་པའི་སྐབས་སུ། སྦྱིན་སོགས་ཕ་རོལ་ཕྱིན་
པ་རྣམས། །གོང་ནས་གོང་དུ་ཁྱད་ཞུགས་སྤྱད། །ཆུང་ངའི་ཕྱིར་ནི་ཆེ་མི་གཏང་། །ཞེས་པ་དང་།གོང་མའི་མཐུ་ནི་ཡོད་བཞིན་དུ། །འོག་མ་ལ་ནི་སྦྱོར་བ་དང་། །ཞེས་ཤེས་པར་བྱའོ། །དེ་ལྟར་ཉམས་སུ་བླངས་པའི་འབྲས་
བུ་ནི་གནས་སྐབས་སུ་ལོངས་སྤྱོད་དང་ལུས་བཟང་བ་ལ་སོགས་པ་འབྱུང་ལ། མཐར་ཐུག་རྫོགས་པའི་སངས་རྒྱས་འཐོབ་སྟེ། སྦྱིན་པས་ལོངས་སྤྱོད་ཁྲིམས་ཀྱིས་བདེ། །བཟོད་པས་གཟུགས་བཟང་བརྩོན་པས་བརྗིད། །
བསམ་གཏན་གྱིས་ནི་བློ་ཡིས་གྲོལ། །སྙིང་བརྩེ་བས་ནི་དོན་ཀུན་འགྲུབ། །བདུན་པོ་འདི་དག་མ་ལུས་པ། །ཅིག་ཅར་ཕ་རོལ་ཕྱིན་པ་ཡིས། །ཡེ་ཤེས་བསམ་མི་ཁྱབ་པའི་ཡུལ། །རྣམ་པ་ཐམས་ཅད་མཁྱེན་ཉིད་འཐོབ། །
ཅེས་གསུངས་པ་ཡིན་ནོ། །འཇུག་པ་ནི་སྦྱོར་བའི་བརྩོན་འགྲུས་དང་། ཚོགས་ནི་ཐེག་ཆེན་གྱི་ཆོས་ལ་མི་ཞུམ་པ་དང་། མི་མཐུན་ཕྱོགས་ཀྱིས་མི་འཁྲུགས་པ་དང་། ངེས་པར་འབྱུང་བ་ནི་ཆོག་པར་མི་འཛིན་པའི་ངོ་

བོར་སྐྱེའོ། །གཉིས་པ་ནི་བརྒྱུད་པ་དང་མངོན་དུ་བའི་སྦྱོར་བ་ཚོགས་དང་མོས་པ་སྤྱོད་པའི་ས་ལ་གཞག་གོ་ཞེས་པ་གོ་ཆ་དང་འཇུག་པ་ཚོགས་ལམ་ནས་སོ། །ཚོགས་དང་པོ་བཅོ་ལྔ་ཆོས་མཆོག་ཆེན་པོ་ནས་ཏེ་འབྲས་
བུ་མཐོང་ལམ་བྱང་ཆུབ་ཆེན་པོ་དངོས་སུ་འབྱིན་པའི་ཕྱིར་རོ། །སའི་ཚོགས་ས་དང་པོ་ནས་བཅུ་པའི་བར་ན་ཡོད་པའོ། །འདི་ལ་གསུམ་སྟེ་གང་གིས་མཚོན་བྱེད་པའི་མཚན་ཉིད་དང་། དེ་ལྡན་མཚན་གཞིའི་རབ་
ཏུ་དབྱེ་བ་དང་། མཚོན་བྱ་སའི་སྒྲ་དོན་ནོ། །དང་པོ་ལ་གསུམ་སྟེ། རྟོགས་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་བྱང་ཆུབ་སེམས་དཔའ་
འཕགས་པ་སའི་མཚན་ཉིད་ནི་འཇིག་རྟེན་ལས་འདས་པའི་ཆོས་ཀྱི་བདག་མེད་རྟོགས་པའི་ཤེས་རབ་ཏིང་ངེ་འཛིན་དང་མཚུངས་ལྡན་སློབ་པའི་རྒྱུད་ཀྱིས་བསྡུས་པ་ཡིན་ནོ་ཞེས་ཟེར་རོ། །མི་འཐད་དེ་བསེ་རུ་ལྟ་བུའི་
འཕགས་པ་སློབ་པའི་ས་ལ་ཁྱབ་ཆེ་བ་དང་། དེ་བྱང་ཆུབ་སེམས་དཔའ་འཕགས་པའི་ལམ་གྱི་མཚན་ཉིད་ཡིན་ནོ་ཞེས་མཚུངས་སོ། །ཁ་ཅིག་འཇིག་རྟེན་ལས་འདས་པའི་ཆོས་ཀྱི་བདག་མེད་མཐའ་དག་རྟོགས་པའི་

༄༅། །ཤེས་རབ་སློབ་པའི་རྒྱུད་ཀྱིས་བསྡུས་པ་ལའང་ལམ་དང་མཚུངས་སོ་ཞེས་སྔར་བརྗོད་པ་དེས་ཁེགས་སོ། །དེ་ནི་མཉམ་བཞག་ལ་ཁྱབ་ཆེ་བས་དེས་ན་ཆོས་ཐམས་ཅད་སྒྱུ་མ་ལྟ་བུར་མངོན་སུམ་དུ་མཐོང་
ནས་གོམས་པར་བྱེད་པའི་ཤེས་རབ་ཡོན་ཏན་རྒྱུད་ལ་ཡོད་པ་དང་མེད་པ་གནས་པ་དང་སྐྱེ་བའི་གཞིར་གྱུར་པའོ་ཞེས་བླ་མས་གསུངས་པའང་མི་རིགས་ཏེ། མཉམ་བཞག་ན་མེད་ན་རྗེས་ཐོབ་ནའང་མེད་དོ་ཞེས་མཚུངས་པ་།
དང་ས་དང་པོ་ཐོབ་མ་ཐག་དེས་མ་ཡིན་པར་ཐལ་ལོ། །ཁ་ཅིག་རང་བཞིན་མེད་པ་མངོན་སུམ་དུ་རྟོགས་ཤིང་རྟེན་བྱེད་པ་ས་ཙམ་གྱི་མཚན་ཉིད་དོ་ཞེས་གྲགས་སོ། །དེ་ལྟར་ན་འཇིག་རྟེན་པའི་ལམ་ན་ས་གཏན་མེད་པར་འགྱུར་
རོ། །འདོད་པར་མི་ནུས་ཏེ་སེམས་བསྐྱེད་དེ་ནི་ས་རྣམས་ལ། མོས་དང་ཞེས་མོས་སྤྱོད་ཀྱི་ས་བཤད་པ་དང་འགལ་ལོ། །གཉིས་པ་ལ་གཉིས་ཏེ། སྤྱི་ཡི་དང་བྱེ་བྲག་གི་མཚན་ཉིད་དོ། །དང་པོ་ནི་གཞིར་གྱུར་པ་སྟེ། རྒྱུད་བླ་
མ་ལས། ས་བཞིན་འགྲོ་བའི་དཀར་པོའི་ཆོས་ཀྱི་སྨན་རྣམས་མ་ལུས་པའི། །རྣམ་པ་ཀུན་ཏུ་གཞིར་གྱུར་པ་ནི་སངས་རྒྱས་ས་ཡིན་ནོ། །ཞེས་བྱེ་བྲག་གི་མཚན་ཉིད་གསུངས་པས་སྤྱིའི་མཚན་ཉིད་གྲུབ་པ་ཡིན་ནོ། །

གཉིས་པ་ལ་གསུམ་སྟེ། ཉན་ཐོས་དང་། རང་སངས་རྒྱས་དང་། ཐེག་པ་ཆེན་པོའི་སའི་མཚན་ཉིད་དོ། །དང་པོ་གཉིས་ནི་ཐེག་པ་གསུམ་ལས་དབང་པོ་རྟུལ་པོ་དང་། འབྲིང་པོའི་ཡོན་ཏན་གྱི་གཞིར་གྱུར་པའོ། ། །
གསུམ་པ་ལ་གཉིས་ཏེ། སྤྱི་དང་བྱེ་བྲག་གི་མཚན་ཉིད་དོ། །དང་པོ་ནི་ཐེག་པ་གསུམ་ལས་དབང་པོ་རྣོན་པོའི་ཡོན་ཏན་གྱི་གཞིར་གྱུར་པའོ། །གཉིས་པ་ལ་གསུམ་སྟེ། སོ་སོ་སྐྱེ་བོ་དང་འཕགས་པ་དང་སངས་རྒྱས་ཀྱི་སའི་
མཚན་ཉིད་དོ། །དང་པོ་ནི་ཐེག་པ་གསུམ་ལས་དབང་པོ་རྣོན་པོའི་ཡོན་ཏན་གྱི་གཞིར་གྱུར་ཅིང་རང་བཞིན་མེད་པ་མངོན་སུམ་དུ་མ་རྟོགས་པ་དང་། རྟོགས་ཀྱང་ཐམས་ཅད་མཁྱེན་པ་མ་ཐོབ་པ་དང་། གསུམ་པ་ནི་
ཡོན་ཏན་གྱི་གཞིར་གྱུར་ཅིང་ཐམས་ཅད་མཁྱེན་པ་ཉིད་ཐོབ་པའོ། །གསུམ་པ་རྩོད་པ་སྤང་པ་ལ་གཉིས་ཏེ། བརྟགས་ན་མི་འཐད་པ་དང་། ཁྱབ་ཆེ་བར་ཐལ་བ་སྤངས་པའོ། །དང་པོ་ནི་གལ་ཏེ་ལམ་ལ་སོགས་པ་ཡོན་
ཏན་གྱི་གཞིར་གྱུར་རམ་མ་གྱུར། དང་པོ་ལྟར་ན་དེ་དག་སའི་མཚན་ཉིད་དུ་གྱུར་ལ། གཉིས་པ་ལྟར་ན་ལམ་མ་ཡིན་པར་འགྱུར་རོ་ཞེ་ན། རྒྱུ་རྐྱེན་ལས་སྐྱེས་པ་བྱས་པའི་མཚན་ཉིད་ཡིན་པ་ལྟར་མི་རྟག་པ་རྒྱུ་རྐྱེན་ལས་

༄༅། །སྐྱེས་ན་བྱས་པའི་མཚན་ཉིད་ཡིན་པར་འགྱུར་ལ། མ་སྐྱེས་ན་རྟག་པར་འགྱུར་རོ་ཞེས་མཚུངས་སོ། །གཉིས་པ་ནི་འཇིག་རྟེན་པའི་ལམ་ནས་ས་མེད་པས་དེའི་མཚན་ཉིད་གཞིར་གྱུར་པ་ཡོད་པས་ཁྱབ་ཆེས་
སོ་ཞེ་ན་ས་མེད་པར་མ་གྲུབ་པའོ། །གལ་ཏེ་དེ་ལྟར་ན་ས་རབ་ཏུ་དགའ་བ་ས་དང་པོ་མ་ཡིན་པར་འགྱུར་རོ་ཞེ་ན། ས་ཙམ་གྱི་དང་པོ་མ་ཡིན་པ་ནི་འདོད་ལ། བྱང་ཆུབ་སེམས་དཔའ་འཕགས་པ་ས་དང་པོ་མ་ཡིན་
པ་ཐལ་བ་ནི་ཁྱབ་པ་མེད་དོ། །གཞན་ཡང་ཆུང་ངུའི་ཆུང་སོགས་དབྱེ་བ་ཡིས་ཞེས་པའི་སྒོམ་ལམ་ཆུང་ངུའི་ཆུང་ངུ་དེ་ཆུང་དུས་ཆུང་དུ་རང་མ་ཡིན་པར་འགྱུར་སྟེ་དེ་བས་ཀྱང་ཆུང་བའི་མཐོང་ལམ་ལ་སོགས་པས་སོ་
ཞེས་མཚུངས་སོ། །གཉིས་པ་དེ་ལྡན་མཚན་གཞིའི་དབྱེ་བ་ལ་ལྔ་སྟེ། གང་ལས་དབྱེ་བའི་གཞི་དང་། ཇི་སྙེད་དབྱེ་བའི་གྲངས་དང་། གང་དག་དབྱེ་བའི་དངོས་པོ་དང་། གང་གིས་འབྱེད་པའི་རྒྱུ་མཚན་དང་། ཇི་ལྟར་དབྱེ་
བའི་དོན་ནོ། །དང་པོ་ནི་མཚན་ཉིད་དེ་ལྡན་གྱི་ས་ཙམ་མོ། །གཉིས་པ་ནི་གསུམ་མམ་བཞིའམ་གཉིས་སམ་བཅུ་གཅིག་གོ །གསུམ་པ་ནི་ཉན་ཐོས་དང་། རང་སངས་རྒྱས་དང་ཐེག་པ་ཆེན་པོའི་སའམ། སེམས་བསྐྱེད་

དེ་ནི་ས་རྣམས་ལ། །མོས་དང་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་བཞིན་སྒྲིབ་པ་སྤངས་པའོ། །ཞེའམ། སོ་སོ་སྐྱེ་བོ་དང་འཕགས་པའི་སའམ། རབ་དགའཤིན་ཏུ་དྲི་མ་མེད། །འོད་བྱེད་
པ་དང་འོད་འཕྲོ་ཅན། །སྦྱང་དཀའ་དེ་བཞིན་མངོན་དུ་གྱུར། །རིང་དུ་སོང་དང་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །ཞེས་བྱང་ཆུབ་སེམས་དཔའི་ས་བཅུ་དང་སངས་རྒྱས་ཀྱི་ས་སྟེ་བཅུ་གཅིག་གོ །བཞི་པ་
ལ་གསུམ་སྟེ་གང་ཟག་དང་། དེའི་བྱེ་བྲག་ལ་ས་མཚམས་དང་། དེའི་བྱེ་བྲག་ལ་ཡོན་ཏན་གྱི་སྒོ་ནས་དབྱེ་བའོ། །དང་པོ་ནི་ཐེག་པ་གསུམ་གྱི་སར་ཕྱེ་བའོ། །གཉིས་པ་ནི་དེ་ལས་གཞན་རྣམས་སོ། །གསུམ་པ་ལ་གསུམ་
སྟེ། ངོ་བོ་དང་རྟོགས་པ་དང་། ཕན་ཡོན་གྱི་སྒོ་ནས་དབྱེ་བའོ། །དང་པོ་ལ་གསུམ་སྟེ། བསླབ་པ་གསུམ་དང་། ཕར་ཕྱིན་བཅུ་དང་། ཡོངས་སྦྱོང་གི་ཁྱད་པར་རྒྱུ་མཚན་དུ་བྱས་པའོ། །དང་པོ་ལ་གསུམ་སྟེ། བསླབ་པ་
གསུམ་གྱི་རྒྱུ་དང་། ངོ་བོ་དང་། འབྲས་བུས་ཕྱེ་བའོ། །དང་པོ་ནི་ས་དང་པོའོ། །གཉིས་པ་ལ་གསུམ་ལས། ཚུལ་ཁྲིམས་ཀྱི་བསླབ་པས་ཕྱེ་བ་ས་གཉིས་པའོ། །སེམས་ཀྱི་བསླབ་པས་ཕྱེ་བ་ས་གསུམ་པའོ། །ཤེས་རབ་

༄༅། །ཀྱི་བསླབ་པས་ཕྱེ་བ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་། བདེན་པ་བཞི་དང་། རྟེན་འབྲེལ་བཅུ་གཉིས་ཤེས་པ་རྣམས་ནི་བཞི་པ་དང་ལྔ་པ་དང་དྲུག་པའོ། །གསུམ་པ་ནི་མཚན་མ་མེད་
ཅིང་རྩོལ་བ་དང་བཅས་པ་ས་བདུན་པ་དང་། མཚན་མ་མེད་ཅིང་ལྷུན་གྱིས་གྲུབ་པ་ས་བརྒྱད་པ་དང་། སོ་སོ་ཡང་དག་པར་རིག་པ་ཤེས་པ་ས་དགུ་པ་དང་། མངོན་པར་ཤེས་པ་ལས་ལ་དབང་བ་ས་བཅུ་པའོ། །གཉིས་
པ་ནི།སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་དང་ནི་ཤེས་རབ་ཐབས། །སྨོན་ལམ་སྟོབས་དང་ཡེ་ཤེས་ཏེ། །འདི་དག་ཕ་རོལ་ཕྱིན་བཅུའོ་ཞེས་དང་། །ཁྱད་པར་དང་ནི་ཁྱད་མེད་ནི། །ས་བཅུ་དག་
ཏུ་ཤེས་པར་བྱ། །ཞེས་ས་དང་པོ་ལ་སྦྱིན་བ་གཙོ་ཆེ་བ་ལ་སོགས་པ་ཡིན་ནོ། །གསུམ་པ་ནི་ཡོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོ་ཐོབ་འགྱུར་ཏེ། །ཞེས་པ་ལ་སོགས་པ་ཡོངས་སྦྱོང་གི་ཁྱད་པར་མི་འདྲ་བ་
བཅུ་ཡོད་པའོ། །གཉིས་པ་རྟོགས་པའི་སྒོ་ནས་དབྱེ་བ་ལ་གསུམ་སྟེ། རྟོགས་པས་བཏགས་པ་དགག་པ་དང་། །དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ།ཆོས་དབྱིངས་གསལ་མི་

གསལ་དུ་འདོད་པ་དང་། ཆོས་དབྱིངས་རྟོགས་པ་ལ་ཁྱད་མེད་ཀྱང་ཆོས་སྐུའི་རྟོགས་པ་ལ་ཁྱད་ཡོད་པར་འདོད་པ་དགག་པའོ། །དང་པོ་ནི་ཁ་ཅིག་ས་བཅུ་ལ་ཆོས་ཀྱི་དབྱིངས་གསལ་མི་གསལ་གྱི་ཁྱད་ཡོད་དེ་བློ་
བརྟན་གྱིས་ཆོས་མཆོག་དང་མཐོང་ལམ་ལ་དར་ལཱ་བས་བར་དུ་མ་ཆོད་ལྟ་བུ་ཡོད་པ་དང་། ས་བཅུ་པ་དང་སངས་རྒྱས་ཀྱི་ས་ལ་དར་སྲབ་མོས་ཆོད་པ་ཙམ་གྱི་ཁྱད་ཡོད་པར་བཤད་པའི་ཕྱིར་རོ་ཞེས་ཟེར་རོ། །དེ་དགག་
པ་ལ་གཉིས་ཏེ། སྒྲུབ་བྱེད་དགག་པ་དང་། གནོད་བྱེད་བརྗོད་པའོ། །དང་པོ་ནི་ཆོས་མཆོག་གི་གནས་སྐབས་ན་རྟོགས་པ་ཕྲ་མོ་ཡོད་པས་མི་གསལ་བ་ཡིན་ཅིང་། ས་བཅུ་པ་ན་སྒོམ་སྤང་ཆུང་དུས་ཡོད་པས་མི་གསལ་
ཞེས་བཏགས་པ་ཡིན་ནོ། །གཉིས་པ་ནི་མི་གསལ་བའི་རྒྱུ་དབང་པོ་དང་ཡུལ་དང་བློའི་ངོ་བོ་ལ་ཡོད་པ་གསུམ་ཀ་མི་འཐད་དེ། དེ་ཡན་ཆད་ཡིད་དེ་ཁོ་ན་ཉིད་གོམས་པ་ལས་སྐྱེའི་དབང་པོ་གཟུགས་ཅན་ལ་མི་བརྟེན་
པ་དང་། ཆོས་དབྱིངས་ལ་ཉེ་རིང་མེད་པ་དང་། མཉམ་བཞག་རྟོགས་བྲལ་ཡིན་པའི་ཕྱིར་རོ། །གཉིས་པ་ནི་ཁ་ཅིག་ས་དང་པོ་ནས་སངས་རྒྱས་ཀྱི་སའི་བར་ཆོས་སྐུའི་རྟོགས་པ་ལ་ཁྱད་ཡོད་དེ་ས་དང་པོའི་གནས་སྐབས་

༄༅། །ན་ཆོས་དབྱིངས་རང་བཞིན་རྣམ་དག་དང་གློ་བུར་དྲི་མ་མཐོང་སྤང་གིས་དག་པ་ཙམ་ལས་མེད་དེ་ཡན་ཆད་སྒོམ་སྤང་དགུས་དག་པ་ཡོད་པའོ་ཞེས་ཟེར་རོ། །དེ་ལྟར་ན། ཆོས་དབྱིངས་རྟོགས་པ་
ལའ་ཁྱད་ཡོད་པར་ཐལ་ཏེ་དང་པོར་མཆོག་གི་དོན་ལ་སོགས་པའམ་སངས་རྒྱས་ཀྱི་ས་དང་འབྲེལ་བའི་ཆོས་དབྱིངས་མ་རྟོགས་པས་སོ། །གལ་ཏེ་དེ་ནི་ཆོས་དབྱིངས་ཀྱི་བྱེ་བྲག་རྟོགས་པ་ལ་ཁྱད་བྱུང་པ་ཡིན་གྱི་ཆོས་
དབྱིངས་ཙམ་ལྡོག་རྟོགས་པ་ལ་ཁྱད་མེད་དོ་ཞེ་ན། འདིར་ཡང་ཆོས་སྐུའི་བྱེ་བྲག་རྟོགས་པ་ལ་ཁྱད་ཡོད་ཀྱང་ཆོས་སྐུ་ཙམ་ལྡོག་རྟོགས་པ་ལ་ཁྱད་མེད་དོ་ཞེས་མཚུངས་སོ། །གཉིས་པ་དོན་ལ་གནས་པ་དགོད་པ་ལ་
གཉིས་ཏེ། སྤྱི་ཙམ་ལྡོག་རྟོགས་པ་ལ་ཁྱད་མེད་པ་དང་། བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ལ་གསུམ་སྟེ། ཆོས་དབྱིངས་དང་། ཆོས་སྐུ་དང་། ཆོས་ཅན་ཙམ་རྟོགས་པ་ལ་ཁྱད་པར་མེད་དོ། །དང་པོ་ནི་ས་དང་
པོར་ཆོས་དབྱིངས་ཀུན་ཏུ་འགྲོ་བའི་དོན་དུ་རྟོགས་པ་ན་ཆོས་དབྱིངས་ཙམ་རྟོགས་པ་ཡིན་ཏེ་ལྡོག་པ་ཉིས་ཚོགས་རྟོགས་པ་ལ་ཆིག་རྐྱང་གི་དོན་རྟོགས་པས་ཁྱབ་པའི་ཕྱིར་དང་། དེ་དང་སངས་རྒྱས་ཀྱི་སའི་ཆོས་

དབྱིངས་ཙམ་ལ་ལྡོག་པ་ཐ་དད་མེད་པའི་ཕྱིར་རོ། །གཉིས་པ་ནི་ས་དང་པོར་རང་བཞིན་རྣམ་དག་དང་གློ་བུར་གྱི་དྲི་མ་མཐོང་སྤང་དང་བྲལ་བར་རྟོགས་པ་ན་ཆོས་སྐུ་ཙམ་རྟོགས་ཏེ་རྒྱུ་མཚན་སྔ་མ་གཉིས་སོ། །གསུམ་
པ་ནི་ས་དང་པོའི་དུས་ན་དེ་དང་འབྲེལ་པའི་ཆོས་ཅན་སྒྱུ་མ་ལྟ་བུར་རྟོགས་པ་ན་ཆོས་ཅན་ཙམ་སྒྱུ་མ་ལྟ་བུར་རྟོགས་ཏེ་རྒྱུ་མཚན་སྔ་མ་གཉིས་སོ། །གཉིས་པ་ལ་གསུམ་སྟེ། ཆོས་དབྱིངས་དང་། ཆོས་སྐུ་དང་། ཆོས་ཅན་
གྱི་བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ནི་ས་དང་པོར་གཉིས་པ་ལ་སོགས་པའི་ཆོས་ཅན་མ་སྐྱེས་པས་དེ་དང་འབྲེལ་བའི་ཆོས་དབྱིངས་དངོས་སུ་མ་རྟོགས་པ་དང་། ཡང་ས་བཅུ་ལ་རིམ་པ་བཞིན་ཆོས་
དབྱིངས་ཀུན་ཏུ་འགྲོ་བ་དང་། མཆོག་དང་རྒྱུ་མཐུན་པའི་མཆོག་དང་། ཡོངས་སུ་འཛིན་པ་མེད་པ་དང་། རྒྱུད་ཐ་དད་མེད་པ་དང་། ཀུན་ནས་ཉོན་མོངས་དག་པ་མ་ཡིན་པ་དང་། གསུང་རབ་ཀྱི་ཆོས་ཐ་དད་མེད་པ་
དང་། བྲི་བ་དང་འཕེལ་བ་མེད་པ་དང་། ཉོན་ཡིད་ཀྱི་སྣང་བ་གཞན་དུ་གྱུར་ནས་རྣམ་པར་མི་རྟོག་པ་ལ་དབང་བ་དང་། འཛིན་པ་ལྔའི་སྣང་བ་གཞན་དུ་གྱུར་ནས་ཞིང་དག་པ་ལ་དབང་བ་དང་། ཡིད་ཤེས་ཀྱི་སྣང་བ་

༄༅། །གཞན་དུ་གྱུར་པའི་སོ་སོ་ཡང་དག་པར་རིག་པའི་ཡེ་ཤེས་ལ་དབང་བ་དང་། ཡིད་ཤེས་ཀྱི་ནུས་པ་གཞན་དུ་གྱུར་པའི་མངོན་པར་ཤེས་པ་ལས་ལ་དབང་བའི་དོན་དུ་རྟོགས་པ་ཡིན་ཏེ་ཇི་སྐད་དུ་དབུས་
མཐའ་ལས། ཀུན་ཏུ་འགྲོ་བའི་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང་། །ཡོངས་སུ་འཛིན་པ་མེད་དོན་དང་། །རྒྱུད་རྣམས་ཐ་དད་མེད་དོན་དང་། །ཉོན་མོངས་རྣམ་དག་མིན་དོན་དང་། །ཐ་དད་མེད་པའི་
དོན་ཉིད་དང་། །དྲི་མེད་འཕེལ་བའི་མེད་དོན་དང་། །དབང་ནི་རྣམ་པ་བཞིའི་གནས། །ཞེས་སོ། །དེར་མ་ཚང་བ་ནི་རྒྱན་ལས། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་དང་། །ཞི་དང་ཡེ་ཤེས་ལས་
དག་ལ། །དབང་ནི་རྣམ་པ་བཞི་ཡིན་ནོ། །དབང་དེ་མི་གཡོ་ལ་སོགས་པའི་ས་གསུམ་ལ་ནི་གོ་རིམ་བཞིན། གཅིག་ལ་རྣམ་གཉིས་དེ་ལས་གཞན། །དབང་ནི་རེ་རེའི་འདོད་པ་ཡིན། །ཞེས་གསུངས་པས་སོ། །གཉིས་
པ་ནི་ས་བཅུའི་རང་བཞིན་རྣམ་དག་དང་གློ་བུར་གྱི་དྲི་བྲལ་རེ་རྟོགས་པ་ཡིན་ཏེ་ཇི་སྐད་དུ་སྡུད་པ་ལས། ཉི་མ་སྤྲིན་མེད་འོད་ཟེར་འཕྲོ་བས་མུན་གསལ་ལྟར། །མ་རིག་འཐིབ་པོ་བཅོམ་ནས་རང་བྱུང་ཐོབ་པར་འགྱུར་

ཞེས་དང་། ས་དགུ་ལ་ནི་ཆེན་པོའོ། །ཆེན་པོ་ལ་སོགས་དྲི་མའི་གཉེན་པོ་ཆུང་ངུའི་ཆུང་དུ་ལ་སོགས་པའི་ལམ་ནི་དག་པ་ཡིན་ཞེས་གསུངས་པས་སོ། །གསུམ་པ་ནི་ས་དང་པོའི་དུས་ན་གཉིས་པ་ལ་སོགས་པའི་ཆོས་
ཅན་གྱིས་དངོས་པོ་མ་སྐྱེས་པས་དེ་དག་སྒྱུ་མ་ལྟར་དངོས་སུ་མ་རྟོགས་ཤིང་སྐྱེས་པ་ན་རྟོགས་པའི་ཕྱིར་རོ། །གསུམ་པ་རྩོད་པ་སྤངས་པ་ལ་གཉིས་ཏེ། ཙམ་ལྡོག་རྟོགས་པ་ལ་ཁྱད་པར་མེད་པ་དང་། བྱེ་བྲག་རྟོགས་པ་
ལ་ཁྱད་ཡོད་པ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། སྤངས་པ་ལ་ཁྱད་མེད་པར་ཐལ་བ་དང་། བཅད་ཤེས་ཡོད་པར་ཐལ་བ་སྤངས་པའོ། །དང་པོ་ནི་དེ་ལྟར་ན་སྤང་བྱ་སྤང་པ་ལ་ཁྱད་མེད་པར་ཐལ་ལོ་
ཞེ་ན། མཐོང་སྤང་སྤང་པ་ལ་ཁྱད་མེད་པར་ཐལ་བ་ནི་འདོད་ལ། སྒོམ་སྤང་སྤང་པ་ལ་ཁྱད་མེད་པར་ཐོལ་བ་ནི་ཁྱབ་པ་མེད་དོ། །དེ་ལྟ་མ་ཡིན་ན་སྟ་རེ་སྣུན་ཙམ་ལ་ཁྱད་མེད་པས་དང་པོ་སྣུན་པ་ཉིད་ཀྱིས་སྡོང་པོ་
ཆེན་པོ་ཆོད་པར་འགྱུར་རོ་ཞེས་མཚུངས་སོ། །གཉིས་པ་ནི་གལ་ཏེ་ཙམ་ལྡོག་རྟོགས་པ་ལ་ཁྱད་མེད་ན་དེ་ཡན་ཆད་དུ་བཅད་ཤེས་ཡོད་པར་ཐལ་ལོ་ཞེ་ན། དེ་ལ་ཁ་ཅིག་ས་དེ་དག་ཏུ་སྣང་བའི་དོན་ལ་སྒྲོ་འདོགས་འཇུག་

༄༅། །པའི་བློ་ཞན་པ་ལོག་པས་སྐད་ཅིག་རེ་རེ་ལ་སྒྲོ་འདོགས་ཆོད་པས་བཅད་ཤེས་མེད་དོ་ཞེས་ཟེར་རོ། །དེ་མི་འཐད་དེ་སྒྲུབ་བྱེད་མེད་ཅིང་གནོད་བྱེད་ཡོད་པས་སོ། །དང་པོ་ནི་བྱིས་པས་མི་རྟག་པ་མངོན་སུམ་
གྱིས་མི་རྟོགས་པའི་སྒྲུབ་བྱེད་ཡིན་གྱི་འཕགས་པ་ལ་བཅད་ཤེས་མེད་པའི་སྒྲུབ་བྱེད་མ་ཡིན་ནོ། །གཉིས་པ་ནི་དེ་ལྟར་བྱིས་པ་ལ་བཅད་ཤེས་མེད་པ་ཅིས་འགོགཚད་མས་སྔར་རྟོགས་པའི་དོན་ལ་སྒྲོ་འདོགས་དང་འགལ་
བར་འཇུག་པ་ཞེས་པ་དེའི་མཚན་ཉིད་ཚང་པས་དེ་མེད་པར་འགལ་ལོ་ཞེ་ན། དེ་ནི་འཕགས་པ་ལའང་མཚུངས་སོ། དེས་ན་དེ་དག་སྔར་མ་རྟོགས་པ་རྟོགས་པ་ཚད་མས་རྟོགས་ཟིན་ལ་འཇུག་པ་བཅད་ཤེས་སོ། །གཉིས་
པ་ལ་གསུམ་སྟེ། ཙམ་ལྡོག་རྟོགས་པ་ལ་ཁྱད་ཡོད་པར་ཐལ་བ་དང་། ཆོས་དབྱིངས་མཉམ་བཞག་གི་རྟོགས་པར་མི་འཐད་པ་དང་། མཐོང་ལམ་དུ་མ་ཡོད་པར་ཐལ་བ་སྤངས་པའོ། །དང་པོ་ནི་བྱེ་བྲག་རྟོགས་པ་ལ་ཁྱད་
པར་ཡོད་པའི་ཕྱིར་སྤྱི་ཙམ་ལྡོག་རྟོགས་པ་ལའང་ཁྱད་ཡོད་པར་ཐལ་ལོ་ཞེ་ན། ཁྱབ་པ་མེད་དོ་གསེར་དང་དངུལ་གྱི་བུམ་པ་གཉིས་བྱེ་བྲག་རྟོགས་པ་ལ་ཁྱད་ཡོད་ཀྱང་བུམ་ཙམ་རྟོགས་པ་ལ་ཁྱད་མེད་པ་བཞིན་ནོ། །

གཉིས་པ་ནི་ཀུན་ཏུ་འགྲོ་བ་ལ་སོགས་པ་མཉམ་བཞག་གི་རྟོགས་པར་མི་འཐད་དེ། འགའ་ཞིག་ཆོས་ཅན་ཡིན་པས་སོ་ཞེ་ན། ཆོས་ཅན་དེ་དག་རྫུན་པར་དངོས་སུ་རྟོགས་པས་མཉམ་བཞག་གིས་དེས་སྟོང་པའི་ཆོས་
ཉིད་རྟོགས་པར་འདོད་པས་ཉེས་པ་མེད་དོ། །གསུམ་པ་ནི་ཆོས་དབྱིངས་ཀྱི་བྱེ་བྲག་སྔར་མ་རྟོགས་པ་དུ་མ་ཡོད་ན་མཐོང་ལམ་དུ་མར་འགྱུར་རོ་ཞེ་ན། འདི་ལ་ཁ་ཅིག་འདོད་པའོ་ཟེར་བ་ནི་ཤིན་ཏུ་འཁྲུལ་ཏེ་སྒོམ་ལམ་གྱི་
རྒྱུན་མིན་པར་ཐལ་བ་ལ་སོགས་པ་དུ་མ་ཡོད་མོད་ཀྱིས་བརྗོད་ཀྱང་མི་དགོས་སོ། །དེས་ན་ཡོད་ཀྱང་མཐོང་ལམ་གྱི་མཚན་ཉིད་མེད་པས་མཐོང་ལམ་དུ་མར་ག་ལ་འགྱུར། གསུམ་པ་ཕན་ཡོན་གྱི་སྒོ་ནས་དབྱེ་བ་ལ་བཞི་
སྟེ། མི་མཐུན་ཕྱོགས་སྤངས་པ་དང་། ལུས་ཁྱད་པར་ཅན་འཛིན་པ་དང་། རྟགས་ཁྱད་པར་ཅན་ཐོབ་པ་དང་། ཡོན་ཏན་ཁྱད་པར་ཅན་སྐྱེས་པའོ། །དང་པོ་ནི་ས་རེ་རེའི་མི་མཐུན་ཕྱོགས་རེ་སྤངས་བ་ཡིན་ཏེ་ཇི་སྐད་དུ་དབུས་
མཐའ་ལས། ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་གསུངས་པ་ཡིན་ནོ། །གཉིས་པ་ནི་ས་བཅུ་ལ་གནས་པས་

༄༅། །རིམ་པ་ལྟར་འཛམ་བུ་གླིང་དང་། གླིང་བཞི་ལ་དབང་བའི་འཁོར་ལོས་སྒྱུར་བའི་རྒྱལ་པོ་དང་། སུམ་ཅུ་རྩ་གསུམ་པའི་ལྷའི་རྒྱལ་པོ་བརྒྱ་བྱིན་དང་། མཐའ་བྲལ་གྱི་རབ་མཐའ་བྲལ་དང་། དགའ་ལྡན་
གྱི་ཡོངས་སུ་དགའ་ལྡན་དང་། འཕྲུལ་དགའི་རབ་འཕྲུལ་དགའ་དང་། གཞན་འཁྲུལ་དབང་བྱེད་ཀྱི་ལྷའི་རྒྱལ་པོ་གཞན་འཁྲུལ་དབང་བྱེད་དང་། སྟོང་སྤྱི་ཕུད་དང་། སྟོང་གསུམ་ལ་དབང་བའི་འཁོར་ལོས་བསྒྱུར་བའི་རྒྱལ་
པོ་དང་ཐེག་ཆེན་གྱི་ཆོས་ལ་དབང་སྒྱུར་བའི་དབང་ཕྱུག་ཆེན་པོའི་གནས་གཞན་དང་བཅར་སྐྱེ་བ་ལེན་པར་ས་བཅུ་པ་ལས་བཤད་དེ། དེ་དག་ཕལ་ཆེ་རྣམ་སྨིན་དང་ལུགས་སུ་འབྱུང་བའི་དབང་དུ་བྱས་ཀྱི་སེམས་ཅན་
གྱི་དོན་དུ་ནི་གང་དུ་ཡང་སྐྱེ་བ་ལེན་ནུས་སོ། །གསུམ་པ་ནི་སྟོང་གསུམ་གཏེར་བྱེ་བ་ཕྲག་ཁྲིག་བརྒྱ་སྟོང་གིས་གང་བ་དང་། སྟོང་གསུམ་ལག་མཐིལ་ལྟར་མཉམ་པ་ལ་རིན་པོ་ཆེ་བྱེ་བ་ཕྲག་ཁྲིག་བརྒྱ་སྟོང་དུ་མས་བརྒྱན་
པ་དང་། གོ་མཚོན་ཐོགས་ནས་ཕས་རྒོལ་ཚར་གཅོད་པ་དང་། ཕྱོགས་བཞི་ནས་རླུང་གི་དཀྱིལ་འཁོར་བཞིས་བཏེགས་པའི་དཀྱིལ་འཁོར་ཆེན་པོ་ལ་མེ་ཏོག་སྣ་ཚོགས་ཀྱིས་འཐོར་བ་དང་། རྒྱན་ཐམས་ཅད་ཀྱིས་

བརྒྱན་པའི་བུད་མེད་ཀྱིས་མགོ་ལ་མེ་ཏོག་ཙམ་པ་ཀའི་ཕྲེང་བ་འདོགས་པ་དང་། ཐེམ་སྐས་བཞི་དང་ལྡན་པའི་རྫོང་གསེར་གྱི་བྱེ་མ་བརྡལ་ཞིང་ཡན་ལག་བརྒྱད་ལྡན་གྱི་ཆུས་གང་བ་ལ་མེ་ཏོག་ཨུཏྤལ་ལས་བརྒྱན་པ་
མཐོང་ནས་དེར་བདག་ཉིད་བརྩེ་བ་དང་། ངོས་གཡས་གཡོན་ནས་སེམས་ཅན་དམྱལ་བའི་གཡང་ས་མཐོང་ནས་བདག་ཉིད་མ་སྨྲས་མ་གནད་པར་དེ་ལས་ལོག་པ་དང་། ཕྲག་པ་གཉིས་ནས་རི་དྭགས་ཀྱི་རྒྱལ་པོ་སེང་གེ་
རལ་པ་ཅན་གཅོད་པན་ཐོགས་པ་གཅན་གཟན་ཕྲ་མོ་ཐམས་ཅད་སྐྲག་པར་བྱེད་པ་དང་། འཁོར་ལོས་སྒྱུར་བའི་རྒྱལ་པོ་སྐྱེ་བོ་བྱེ་བ་ཕྲག་ཁྲིག་དུ་མས་བསྐོར་ཞིང་མདུན་གྱིས་བལྟས་ཏེ་མགོའི་སྟེང་ན་རིན་པོ་ཆེ་སྣ་ཚོགས་
ཀྱིས་སྨྲས་པའི་གདུགས་དཀར་པོ་འཛིན་པ་དང་།དེ་བཞིན་གཤེགས་པའི་སྐུ་མཐོང་སྟེ་གསེར་ལྟ་བུའི་འོད་འདོམ་གང་བས་ཚངས་པ་བྱེ་བ་ཕྲག་ཁྲིག་བརྒྱ་སྟོང་དུ་མས་བསྐོར་ཞིང་མདུན་གྱིས་བལྟས་ནས་ཆོས་སྟོན་
པ་མཐོང་བ་བློ་གྲོས་མི་ཟད་པས་ཞུས་པ་ལས་བཤད་དོ། །བཞི་པ་ནི་ས་དང་པོ་ལ་གནས་པས་ཡོན་ཏན་བརྒྱ་ཕྲག་བཅུ་གཅིག་འཐོབ་སྟེ། སྙོམས་འཇུག་མཐོང་དང་བྱིན་རླབས་དང་། །གཡོ་འགྲོ་སྣང་དང་སྐལ་

༄༅། །པར་གནས། །སྔོན་ཕྱི་ཆོས་སྒོ་ལུས་བརྒྱ་སྟོན། །གཅིག་ལ་བསྐོར་བའི་བརྩོན་འགྲུས་རྩོམ། །ཞེས་སོ། །གཉིས་པ་ནས་བཅུ་པའི་བར་ནི་བཅུ་ཕྲག་དེ་དག་སྟོང་དང་། འབུམ་དང་བྱེ་བ་དང་བྱེ་བ་ཕྲག་སྟོང་དང་བྱེ་
བ་ཕྲག་འབུམ་དང་བྱེ་བ་ཕྲག་ཕྲག་ཁྲིག་འབུམ་ཕྲག་དང་། སྟོང་གསུམ་འབུམ་ཕྲག་བཅུའི་རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་པ་འབུམ་ཕྲག་བཅུ་ཚང་བའི་རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་
པ་བྱེ་བ་ཕྲག་ཁྲིག་འབུམ་ཕྲག་བཅུའི་རྡུལ་གྱི་གྲངས་དང་མཉམ་པ་ཐོབ་པར་ས་བཅུ་པ་ལས་བཤད་དོ། །ལྔ་པ་ཇི་ལྟར་དབྱེ་བའི་དོན་ལ་གཉིས་ཏེ།དངོས་དང་རྩོད་པ་སྤངས་པའོ། །དང་པོ་ནི་རྒྱུད་དང་དུས་མི་གཅིག་པས་
དངོས་པོ་ཐ་དད་པའོ། །གཉིས་པ་ནི་གལ་ཏེ་ས་དང་པོའི་དུས་ན་གཉིས་པ་ཡོད་དམ་མེད། ཡོད་ན་རྒྱུ་འབྲས་དུས་མཉམ་པར་འགྱུར་ལ། གཉིས་པ་ལྟར་ན་ཡོད་པ་དང་མེད་པ་གཉིས་དངོས་པོ་ཐ་དད་པར་འགལ་ལོ་
ཞེ་ན། ཁྱེད་ལྟར་ན་ཡུལ་གཞན་གྱི་བུམ་པ་ཡུལ་འདིའི་བུམ་པའི་གོ་ས་ན་ཡོད་དམ་མེད། དང་པོ་ལྟར་ན་དེ་ཡུལ་འདིའི་བུམ་པ་ལ་ཐིམ་པར་འགྱུར་ལ། གཉིས་པ་ལྟར་ན་ཡོད་མེད་དངོས་བོ་ཐ་དད་པར་འགལ་ལོ། །

ཡུལ་ཐ་དད་ན་དངོས་པོ་ཐ་དད་དུ་ཡོད་པས་མི་འགལ་ལོ་ཞེ་ན། འདིར་ཡང་དུས་ཐ་དད་ན་གཉིས་ཀ་དངོས་པོར་ཡོད་པས་འགལ་བ་ཅི་ཞིག་ཡོད། གསུམ་པ་མཚོན་བྱ་སའི་སྒྲ་དོན་ལ་གཉིས་ཏེ། སྤྱི་དང་བྱེ་བྲག་གི་སྒྲ་
དོན་ནོ། །དང་པོ་ནི་རྟེན་ནམ་གཞི་བྱེད་པས་སོ། །གཉིས་པ་ནི་ཆོས་དང་སེམས་ཅན་རྣམས་དང་ནི། དེའི་བྱ་བ་སངས་རྒྱས་ཉིད། །མཆོག་ལ་སེམས་མཉམ་མཉེས་པའི་ཕྱིར། །འདི་ཡིས་རབ་དགའ་ཁྱད་པར་
འཕགས། །ཞེས་པ་དང་། བྱང་ཆུབ་དང་ནི་ཉེ་བ་དང་། །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེས་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །འཆལ་ཚུལ་རྩོམ་པའི་དྲི་བྲལ་ཕྱིར། །དྲྀ་
མ་མེད་པའི་ས་ཞེས་བརྗོད། །ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ། །འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་
ལས་འོད་འཕྲོ་ཅན། །སེམས་ཅན་རྣམས་ཡོངས་སྨིན་བྱེད་ཅིང་། །རང་གི་སེམས་ཀྱང་བསྲུང་བའི་ཕྱིར། །བློ་ལྡན་རྣམས་ཀྱིས་སྦྱངས་དཀའ་བ། །དེ་ཕྱིར་སྦྱངས་དཀའ་ཞེས་བརྗོད་དོ། །ཤེས་རབ་ཕ་རོལ་ཕྱིན་བརྟེན་

༄༅། །ནས། །འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བརྗོད། །བགྲོད་ཅིག་ལམ་དུ་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །འདུ་
ཤེས་གཉིས་ཀྱིས་མི་གཡོའི་ཕྱིར། །མི་ག་ཡོ་བ་ཞེས་ངེས་པར་བརྗོད། །སོ་སོ་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་ཡིན། །སྤྲིན་བཞིན་གཉིས་ཀྱིས་མཁའི་ཆོས། །ཁྱབ་པའི་ཕྱིར་ན་ཆོས་ཀྱི་།
སྤྲིན། །ཞེས་མདོ་སྡེ་རྒྱན་ལས་གསུངས་པ་ཡིན་ནོ། །གཉེན་པོའི་ཚོགས་མཐོང་ལམ་ནས་སོ། །ངེས་པར་འབྱུང་བ་ཁྱད་པར་གྱི་ལམ་གྱི་བསྡུས་པ་ཡིན་ནོ་ཞེས་པས་ས་བཅུ་རྒྱུན་གྱི་ཐ་མ་ན་ཡོད་དོ་ཞེས་སེང་བཟང་གི་
ལུགས་སོ། །འཕགས་པ་ལྟར་ན་གོ་ཆ་དང་འཇུག་པ་ཚོགས་ལམ་ནས་སོ། །ཚོགས་ནི་ཆོས་མཆོག་ནས་སོ། །ངེས་འབྱུང་ནི་མི་མཐུན་ཕྱོགས་སྤོང་བའི་བར་ཆད་མེད་པའི་ལམ་གྱིས་བསྡུས་པ་ཡིན་ཏེ་ཞེས་པས་ས་
དང་པོ་ནས་བཅུ་པའི་བར་ནའོ། །དེ་ལྟར་ཡང་སེམས་ཅན་གྱི་དོན་གྱི་ངེས་འབྱུང་ས་བཅུ་ཀ་ལ་བཤད་པས་འགྲུབ་བོ། །དེ་ལྟར་ན་ས་དང་པོ་ལྟ་བུ་ལ་བསམ་པ་དང་གོང་མའི་སྤང་བྱ་སྤོང་བའི་སྦྱོར་བ་དང་། དེ་ཉིད་སྦྱོར་

བ་དང་མཐར་ཐུག་པ་དང་། དེ་ཉིད་སྤོང་བའི་བར་ཆད་མེད་པ་དང་བཞིའི་ཆ་ནས་རིམ་པ་ལྟར་འཇོག་གོ །གསུམ་པ་ཉམས་སུ་ལེན་ཚུལ་ནི་གོ་ཆའི་སྒྲུབ་པས་གོ་གྱོན། འཇུག་པས་ཐེག་ཆེན་ལ་དངོས་སུ་ཞུགས། ཚོགས་
ཀྱིས་རྣམ་བྱང་གི་དཔུང་ཚོགས་བསགས་ནས་ངེས་འབྱུང་གི་སྤང་བྱ་དང་ཕྲལ་ནས་སངས་རྒྱས་ཀྱི་སར་རང་གི་སེམས་རྒྱུད་ལ་དབང་ཐོབ་པར་བྱེད་པས་དམག་དཔོན་དཔའ་བོའི་དཔེ་བཤད་དོ། །གསུམ་པ་འབྲས་བུ་
འབྱུང་བ་ཆེན་པོ་ནི་སངས་རྒྱས་ཀྱི་སར་རང་གཞན་གྱི་དོན་ཕུན་སུམ་ཚོགས་པ་འབྱུང་བའོ། །རྩ་བའི་གནས་དང་སྦྱར་བ་ནི་སྔར་བསྟན་པའི་རྒྱུ་འབྲས་ཀྱི་རྣམ་པ་ཀུན་ཏེ་མ་ལུས་པའོ། །དེ་མཁྱེན་ཅིང་ཡུལ་དུ་བྱེད་པ་ཉིད་
ཅེས་སོ། །དེ་སུའི་ཡིན་ཞེ་ན་ཐུབ་པའི་ཞེས་སོ། །དེའི་རྒྱུ་ལམ་ཤེས་སྟོན་པ་ནི་མོག་མོག་ཅེས་སོགས་ཏེ་འདི་ལ་གཉིས་ཏེ། རྒྱུ་ཚོགས་ཡན་ལག་དང་། རང་བཞིན་དངོས་པོ། །དང་པོ་ནི་འབྲས་བུ་འདོད་པས་རྒྱུ་དགོས་
ཤིང་དེའི་ཡང་རྒྱུ་ལ་འཇུག་དགོས་པས་ནས་ཀྱི་མྱུ་གུ་ལ་ཆོས་གསུམ་དགོས་པ་ལྟར་འདིར་ཡང་གསུམ་སྟེ། གེགས་བྲལ་གྱི་རྟེན་དང་། ལྷན་ཅིག་བྱེད་པའི་རྐྱེན་དང་། ཉེ་བར་ལེན་པའི་རྒྱུའོ། །རང་བཞིན་བྱེད་ལས་

༄༅། །གཉིས་རྐྱེན་གྱི་ཁོངས་སུ་བསྡུའོ། །དང་པོ་ལ་གསུམ་སྟེ། ང་རྒྱལ་སྤང་བྱར་བསྟན་པ་དང་། དེས་གཞན་ཡང་མཚོན་པ་དང་། དེས་མཚོན་པའི་རྒྱུ་མཚན་ནོ། །དང་པོ་ལ་གཉིས་ལས་སྔོན་བྱུང་གི་རྐྱེན་ནི་
རྣམ་མཁྱེན་ཐོབ་མ་ཐག་རྒྱལ་ཆེན་བཞི་ནས་འོག་མིན་གྱི་བར་གྱི་ལྷའི་འཁོར་མང་པོ་འདུས་པ་ལས་རྒྱལ་ཆེན་བཞི་ནི་འཇིག་རྟེན་སྐྱོང་བ་དང་། གཞན་ལྔ་འདོད་པའི་ལོངས་སྤྱོད་དང་ལྡན་པ་དང་། གཟུགས་ཁམས་པས་
བསམ་གཏན་གྱི་ང་རྒྱལ་བྱེད་ཅེས་སེང་བཟང་ཟེར་རོ། །འབུམ་ཊིག་ལས་འོད་དང་ལྡན་པས་སོ་ཞེས་ཟེར་རོ། །དེ་སངས་རྒྱས་ཀྱིས་མཁྱེན་ནས་དེ་གཅིག་པའི་དོན་དུ་རང་བཞིན་གྱི་འོད་བཀྱེ་བས་དེ་དག་གི་འོད་
མོག་མོག་པོར་མཛད་པས་བདག་གི་འོད་འདི་ནི་ལས་དང་ཉོན་མོངས་པའི་རྣམ་སྨིན་ལས་བྱུང་བ་སངས་རྒྱས་ཀྱི་ནི་བསོད་ནམས་དང་ཡེ་ཤེས་ལས་བྱུང་བ་ཡིན་ནོ་ཞེས་སྐྱོན་ཡོན་རྟོགས་པས་ང་རྒྱལ་ཆག་ནས་ལམ་
ཤེས་སྐྱེ་རུང་བའི་སྐལ་བ་ཅན་དུ་བསྒྲུབས་ནས་འདིར་བསྡུས་པ་མོག་མོག་པོར་བྱེད་ཅེས་སོ། །གཉིས་པ་རྗེས་འཇུག་གི་རྟེན་ནི་སྔོན་དེ་ལྟར་མཛད་པས་ཆོག་མོད། སྡུད་པ་པོས་བསྡུད་པ་ལ་དགོས་པ་ཅི་ཡོད་སྙམ་ན།

ཕྱི་རབས་ཀྱི་སེམས་ཅན་ལམ་ཤེས་སྐྱེ་བར་འདོད་ན་ང་རྒྱལ་སྤང་དགོས་སོ་ཞེས་གོ་བར་བྱ་བའི་དོན་དུ་ཡིན་ནོ། །གལ་ཏེ་གཉེན་པོ་མེད་པས་མི་ནུས་སོ་སྙམ་ན་མ་ཡིན་ཏེ་ཁམས་ཀྱི་རབ་ཏུ་དབྱེ་བ་གསུངས་པས་སོ། །གཉིས་
པ་དེ་གཅིག་པུ་སྤང་པས་ཆོག་གམ་ཞེ་ན་དེས་མཚོན་པ་སྟེ་གཞན་ཡང་ཆེ་ན་སྤངས་དགོས་ཏེ། ཀྲི་ཡ་པུང་བཟངས་ཀྱི་རྒྱུད་ལས། འདོད་ཆགས་ཤས་ཆེར་མི་གཙང་ཤ་ཚིལ་དང་། །ལག་པ་ཀེང་རུས་ལྟ་བས་རྣམ་།
པར་ཟློག །བྱམས་དང་སྙིང་རྗེའི་ཆུས་གདམ་ཞེ་སྡང་ལ། གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེས་པའི་ཚུལ་གྱིས་སོ། །གསུམ་པ་ནི་འཁོར་དེ་དག་ང་རྒྱལ་ཁོ་ན་ཤས་ཆེ་བས་ཡིན་ནོ། །གཉིས་པ་རྐྱེན་ནི་ལ་
སོགས་ཞེས་ཏེ་སེམས་བསྐྱེད་དོ། །དེ་ནི་སངས་རྒྱས་འདོད་ལ་དེའི་རྒྱུ་ཚོགས་རྫོགས་པ་ལ་རིགས་ཅན་གསུམ་ལ་ལམ་གསུམ་སྟོན་པ་ལ་རང་གིས་དེ་ཤེས་དགོས་པས་སོ། །ཡང་ན་སེམས་བསྐྱེད་སངས་རྒྱས་
འདོད་ལ་དེའི་རྒྱུ་ཕར་ཕྱིན་དྲུག་ལ་གཙོ་བོ་ཤེས་རབ་ཡིན་པར་གོ་ལ་དེ་ཡང་མཁྱེན་པ་གསུམ་ལས་གཉིས་པོ་འབྲས་བུ་དང་སྤང་བྱ་ཡིན་པས་དེའི་རྒྱུ་ལམ་ཤེས་ཡིན་པར་གོ་ནས་དེ་ལ་འཇུག་པའི་ཕྱིར་རོ། །གསུམ་པ་

༄༅། །རྒྱུ་ནི་སོགས་ཁོངས་ནས་ཐེག་ཆེན་གྱི་རིགས་ཡིན་ལ་དེའང་སེམས་རྒྱུད་སྟོང་ཉིད་དུ་གནས་པས་ཐམས་ཅད་ལ་ཁྱབ་པ་ཡིན་ཏེ། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་།
དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །པདྨ་དཀར་པོ་ལས། ང་ལ་འདི་ནས་ཉན་ཐོས་ལ་སོགས་ཡང་མེད། །ཐམས་ཅད་སངས་རྒྱས་འགྱུར་གྱིས་གསང་ཆེན་གྱིས། །ཞེས་།
པ་དང་། མ་འོངས་དུས་ནས་ཤ་རིའི་བུ་ཁྱོད་ཀྱང་། །པདྨོ་ཞེས་བྱའི་སངས་རྒྱས་བ་རུ་འགྱུར། །གསུངས་སོ། །ཞེས་པ་ལྟར་རོ། །དེ་ལྟ་མིན་ཏེ་རིགས་ཆད་དམ་ཉན་རང་གི་རིགས་ཅན་བདེན་ན་སྤང་བྱ་གཏན་ནས་
དང་ཕལ་ཆེར་དང་ཕྱོགས་གཅིག་སྤང་དུ་མི་རུང་བས་ཁྱབ་ལ། དེ་ལ་བདེན་པའི་རང་བཞིན་དུ་གྲུབ་པ་གཉེན་པོ་མེད་པས་ཁྱབ་པ་ལས་གཅིག་དང་དུ་བྲལ་གྱི་རྟགས་ལས་བདེན་པའི་རང་བཞིན་མེད་པར་རྟོགས་པ་དང།
གཉེན་པོ་བདག་མེད་རྟོགས་པའི་ཤེས་རབ་ཡོད་པར་གྲུབ་པས་དེ་དག་ཁེགས་སོ། །རང་བཞིན་ནི་སེམས་བསྐྱེད་དམ་ལམ་ཤེས་འཁོར་བར་སྐྱེ་བ་ལེན་པའི་རྒྱུ་ཉོན་མོངས་པ་མི་སྦྱོང་པའོ། །བྱེད་ལས་ནི་སེམས་ཅན་འཁོར་དུ་

མ་བསྡུས་པ་སྡུད་པ་ལ་སོགས་པ་ཡིན་ནོ། །རང་བཞིན་བྱེད་ལས་གཉིས་འགྲེལ་པ་ཆུང་བར་སེམས་བསྐྱེད་དང་ཆེ་བར་ལམ་ཤེས་ཀྱིས་བཤད་པ་ནི་ཕན་ཚུན་མཚོན་པའི་དོན་དུ་ཡིན་ནོ། །གཉིས་པ་ལམ་ཤེས་པའི་རང་
བཞིན་ནི་སློབ་མ་ཞེས་སོགས་ཏེ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའི་ལམ་ཤེས་སོ། །དེ་གསུམ་གྱི་དོན་ལ་གསུམ་སྟེ། དེ་གསུམ་གྱི་གྲངས་ངེས་པ་དང་། གོ་རིམ་ངེས་པ་དང་། སོ་སོའི་རང་
བཞིན་ནོ། །དང་པོ་ནི་འབྲས་བུ་མྱང་འདས་གསུམ་དུ་ངེས་པས་རྒྱུ་ལམ་གསུམ་དུ་ངེས་སོ། །གཉིས་པ་ནི་དམན་པ་དང་མཆོག་གི་རིམ་པའོ། །གསུམ་པ་ལ་གསུམ་ལས་ཉན་ཐོས་ཀྱི་དབང་དུ་བྱས་པའི་ལམ་ཤེས་
ལ་གསུམ་སྟེ། གང་ཤེས་པར་བྱ་བའི་ཡུལ་དང་། དེ་བྱང་ཆུབ་སེམས་དཔས་ཤེས་པར་བྱེད་ཚུལ་དང་། གནས་སྐབས་ནམ་གྱི་ཚེ་ཤེས་པར་བྱེད་པ་དཔྱད་པའོ། །དང་པོ་ནི་སློབ་མའི་ལམ་གང་ཡིན་པ་དང་ཞེས་པ་ལ་
གསུམ་སྟེ། མཚན་ཉིད་དང་། མཚན་གཞི་དང་། མཚོན་བྱའི་སྒྲ་དོན་ནོ། །དང་པོ་ནི་ཐེག་པ་གསུམ་ལས་དབང་པོ་རྟུལ་པོ་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་དང་པོ་ཚུལ་ཁྲིམས་དག་པར་བྱས་ཏེ་

༄༅། །རང་གི་སྡེ་སྣོད་ལ་ཐོས་བསམ་བྱས་ནས་དྲན་པ་ཉེར་བཞག་ལ་སོགས་སྒོམ་སྟེ་དེ་ཡང་སྡེ་ཚན་བདུན་ནི་གོ་རིམ་བཞིན། ལས་ནི་དང་པོ་པ་དག་དང། །ངེས་འབྱེད་ཆ་མཐུན་རྣམ་པ་བཞི། །བསྒོམ་དང་
མཐོང་ལ་རབ་ཏུ་ཕྱེ། །ཞེས་སྒོམ་པའོ། །མི་སློབ་པའི་ལམ་ན་ཀུན་འབྱུང་ཙམ་སྤང་པ་ལྷག་བཅས་ལ། སྡུག་བསྔལ་གྱི་ཕུང་པོའང་འགག་པ་ལྷག་མེད་ཡིན་ཏེ་དེ་དག་གང་ཟག་གི་བདག་མེད་རྟོགས་པའི་རྣམ་པ་ཅན་
ནོ༑ ༑གསུམ་པ་ནི་རང་བཞིན་གྱིས་དབང་པོ་རྟུལ་བས་སངས་རྒྱས་ཀྱི་སློབ་མར་ངེས་པས་ན་སློབ་མའི་ལམ་མོ། །གཉིས་པ་ནི་སྦྱོར་དངོས་རྗེས་གསུམ་དུ་སེམས་བསྐྱེད་དང་། མི་དམིགས་པར་རྟོགས་པའི་ཤེས་རབ་
དང་བསྔོ་བས་ཟིན་པར་བྱེད་པ་སྟེ། མདོ་ལས་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱེད་པ་དང་ལྡན་པས་ཞེས་དང་། གཟུགས་མི་རྟག་ཅེས་བྱ་བར་མི་དམིགས་པའི་ཚུལ་གྱིས་ཞེས་དང་སྐབས་གཞན་དུ་བསྔོ་བ་
གསུངས་པས་སོ། །གསུམ་པ་ལ་གསུམ་སྟེ། རྟོགས་པས་བཏགས་པ་དགག་པ་དང། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གསུམ་སྟེ། སྦྱོར་ལམ་དུ་ཤེས་པར་འདོད་པ་དང་། ས་

བརྒྱད་པ་དང་། བཅུ་པར་འདུ་ཡང་སྤངས་རྟོགས་སྣོལ་མར་འདོད་པ་དགག་པའོ། །དང་པོ་ནི་གང་ཟག་དང་སེམས་ཅན་དང་ཆོས་དང་ཐམས་ཅད་དུ་གཉིས་ཀའི་བརྡ་གསལ་བའི་མཐོང་ལམ་གསུམ་རིམ་པ་ལྟར་ཉན་ཐོས་
དང་རང་སངས་རྒྱས་བྱང་ཆུབ་སེམས་དཔའ་གསུམ་གྱི་མཐོང་ལམ་ཡིན་ཞིང་ཉན་ཐོས་ཀྱི་མཐོང་ལམ་གྱིས་བྱང་ཆུབ་སེམས་དཔའི་རྩེ་མོ་ལས་མ་སླེབས་པ་རང་སངས་རྒྱས་ཀྱི་མཐོང་སྒོམ་གྱིས་བྱང་ཆུབ་སེམས་
དཔའི་བཟོད་པའི་རྟོགས་པ་ལས་མ་སླེབས་ལ་སྒོམ་ལམ་དང་མི་སློབ་པའི་ལམ་ཡང་དེ་ལས་ཐ་མི་དད་པས་དེ་མན་ཆད་དུ་ཤེས་པར་བྱེད་དོ། །འོ་ན་མཐོང་ལམ་རྟོགས་མེད་སྦྱོར་ལམ་རྟོག་བཅས་སུ་འདུ་བར་མི་
རིགས་སོ་ཞེ་ན་ཉན་རང་གི་མཐོང་ལམ་རྟོགས་པ་ལས་མ་འདས་སོ་འབྲོམ་ཟེར་རོ། །འདི་ལ་སྒྲུབ་བྱེད་མེད་པ་དང་གནོད་བྱེད་ཡོད་པའོ། །དང་པོ་ནི་བརྡ་གསལ་བའི་མཐོང་ལམ་གསུམ་ཉན་ཐོས་ལྟར་ན་ཆོས་བཟོད་
དང་ཆོས་ཤེས་དང་རྗེས་བཟོད་རྗེས་ཤེས་གཉིས་ཏེ་གསུམ་གྱི་ཚེ་འདོད་ཁམས་ཀྱི་གང་ཟག་དང་ཆོས་དང་ཁམས་གོང་མ་གཉིས་ཀྱི་བདག་གཉིས་ཀྱི་སྒྲ་དོན་གྱིས་དབེན་པ་ལ་བཤད་དོ། །བྱང་ཆུབ་སེམས་དཔའི་དེ་

༄༅། །ལས་གཞན་དུ་བཤད་ཀྱིས་མཐོང་ལམ་གསུམ་ལ་མ་བཤད་དོ། །གཉིས་པ་ནི་རྟོགས་བཅས་ཡིན་ན་བདག་མེད་མངོན་སུམ་དུ་མ་མཐོང་པར་ཐལ་ལོ། །འདོད་ན་འཕགས་པར་མི་འགྱུར་རོ། །གཞན་
ཡང་བྱང་ཆུབ་སེམས་དཔའི་སྦྱོར་ལམ་ན་སྒོམ་པས་ནི་ཉོན་མོངས་པ་མ་ལུས་པ་སྤངས་ཤིང་ཉོན་མོངས་སྤོང་བྱེད་ཀྱི་སྒོམ་ལམ་མ་ལུས་པ་སྐྱེས་ཟིན་པར་འགྱུར་ཏེ་དེ་ལྟར་སྤངས་ཤིང་སྐྱེས་པའི་ཉན་རང་དགྲ་བཅོམ་
གྱི་སྤངས་རྟོགས་འདུས་པའི་ཕྱིར་རོ། །གཉིས་པ་ནི་ཉན་རང་གི་རྟོགས་པ་ས་བརྒྱད་པ་ལ་སྐྱེད་པས་དེ་ལ་གཞག་སྟེ་རྣམ་པར་མི་རྟོག་པ་ལ་དབང་ཐོབ་པས་གཞི་ཤེས་པ་གཞན་ལུགས་ཏེ་གཞི་རྐྱང་ཤེས་པ་ལམ་དང་རྣམ་
པ་ལ་བློ་ཁ་མ་ཕྱོགས་པས་སྐྱེད་ནུས་པའི་ཕྱིར་རོ་ཞེས་ལོ་ཙཱ་བ་ཟེར་རོ། །མི་རིགས་ཏེ་དེའི་ཚེ་གང་ཟག་གི་བདག་དང་གཟུང་བ་མེད་པར་ཤེས་པའི་ཡེ་ཤེས་དེ་ཉིད་མི་དམིགས་པར་ཤེས་པར་བྱས་སམ་མ་བྱས། དང་
བོ་ལྟར་ན་ལམ་ལ་བློ་ཁ་མ་ཕྱོགས་པ་ཉམས་ཤིང་། གཉིས་པ་ལྟར་ན་ས་བརྒྱད་པར་ཤེས་པར་བྱེད་པ་ཉམས་སོ། །ཡང་བླ་མ་དག་རྟོགས་པ་ས་དང་པོ་དང་སྤངས་པ་ས་བརྒྱད་པར་འདུས་ཅེས་པ་མི་འཐད་དེ། སྒོམ་ལམ་

གང་ཡང་མ་སྐྱེས་ཤིང་སྒོམ་སྤང་གི་ཉོན་མོངས་པ་ཆུང་གསུམ་ཡོད་པའི་ཕྱིར་རོ། །གསུམ་པ་ནི་རྟོགས་པ་ས་དང་བོ་དང་སྤངས་པ་ས་བཅུ་པའི་ཐ་མར་འདུས་སོ་ཞེས་བླ་མ་གསུངས་པའང་མི་འཐད་དེ། སྤངས་རྟོགས་
བཟློག་པར་བྱེད་པ་ནུས་པའི་ཕྱིར་རོ། །གལ་ཏེ་ས་དང་པོར་སྒོམ་སྤངས་ཀྱི་ཉོན་མོངས་མ་ལུས་པ་སྤངས་པ་ཡོད་པར་ཐལ་ལོ་ཞེ་ན། ས་དང་པོར་སྒོམ་ལམ་གྱི་རྟོགས་པ་མ་ལུས་པ་ཐོབ་པ་ཡོད་པར་ཐལ་ལོ་ཞེས་མཚུངས་སོ། །
གཉིས་པ་དོན་ལ་གནས་པ་ནི་རིགས་ཙམ་ས་དང་པོར་འདུས་ལ་རྫས་མ་ལུས་པ་སངས་རྒྱས་མན་ཆད་དུ་ཅི་རིགས་པར་འདུས་སོ། །གསུམ་པ་ནི་གལ་ཏེ་རྒྱུན་དུ་ཞུགས་པ་ནས་རང་སངས་རྒྱས་ཀྱི་ཤེས་པ་དང་སྤོང་
བ་བྱང་སེམས་བཟོད་པར་འདུས་ཅེས་བཤད་པའི་བཟོད་པ་དེ་འཕགས་པས་མཐོང་ལམ་སྡུག་བསྔལ་ལ་ཆོས་བཟོད་ལ་བཤད་པ་དང་འགལ་ལོ་ཞེ་ན་ཉན་རང་གི་གཞིའི་རྫས་ཐམས་ཅད་མ་ཤེས་ཀྱང་ཐམས་ཅད་ནི་ཕྱི་
དང་ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ་དེ་དག་ཉན་ཐོས་དང་རང་སངས་རྒྱས་རྣམས་ཀྱིས་ཞེས་པ་ལྟར་རྫས་མ་ལུས་པ་མ་འདུས་ཀྱང་རིགས་འདུས་པ་ལ་དགོངས་པ་ཡིན་ནོ། །གཉིས་པ་བསེ་རུའི་ལམ་

༄༅། །གང་དང་ཞེས་པ་ལ་གསུམ་ལས་གང་ཤེས་པར་བྱ་བའི་ཡུལ་ལམ་གསུམ་ལས་མཚན་ཉིད་ནི་ཐེག་པ་གསུམ་ལས་དབང་པོ་འབྲིང་པོ་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་མཚན་གཞི་
ནི་འོག་ཏུ་འཆད་དོ། །གསུམ་པ་མཚོན་བྱའི་སྒྲ་དོན་ནི་བསེ་རུ་དང་འདྲ་སྟེ་རང་གཅིག་བུར་གནས་སོ། །གཉིས་པ་དང་གསུམ་པ་ནི་སྔར་སོང་ངོ། །གསུམ་པ་བྱང་ཆུབ་སེམས་དཔའི་ལམ་ཤེས་ལ་གསུམ་སྟེ། མཐོང་
ལམ་ཤེས་པ་དང་། །ངེས་འབྱེད་ཆ་མཐུན་མི་སྟོན་པའི་རྒྱུ་མཚན་ནོ། །དང་པོ་ནི་བྱང་ཆུབ་སེམས་དཔའ་ལམ་གསུམ་མི་དམིགས་པར་མངོན་སུམ་དུ་ཤེས་པ་ནི་ལམ་ཤེས་གསུམ་མོ། །དེ་ཐོབ་པ་ན་རྒྱལ་བློན་མེ་
ཆུ་སྟག་སྦྲུལ་ལ་སོགས་པས་མི་ཚུགས་པ་དང་ནད་གང་ཡང་མི་འབྱུང་བ་དགྲ་བཅོམ་པ་བས་ཁྱད་པར་འཕགས་པ་ཚེ་འདིའི་ཕན་ཡོན་དང་། སྐྱེ་བ་གཞན་དུ་སངས་རྒྱས་དང་མི་འབྲལ་བ་ལ་སོགས་པའི་ཕན་ཡོན་དང་
ལྡན་པའི་མཐོང་བའི་ལམ་ཞེས་ཏེ་འདི་ལ་གསུམ་ལས་མཐོང་ལམ་སྐྱེ་བའི་རྒྱུ་ཚོགས་ལའང་གསུམ་ལས་དང་པོ་གང་ཟག་ནི་གླིང་གསུམ་དུ་སྐྱེས་པའི་སྐྱེས་པ་བུད་མེད་དང་འདོད་ཁམས་ཀྱི་ལྷ་ལ་སྐྱེ་སྟེ་དབང་པོ་རྣོ་ཞིང་

ལུང་ཡོད་ལ་སྐྱོ་ཤས་ཆེ་བའོ། །གཟུགས་དང་གཟུགས་མེད་ཀྱི་ལྷ་དང་སྒྲ་མི་སྙན་པ་ལ་མི་སྐྱེ་སྟེ། འདོད་པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདི་རྩོམ་ཞིང་། །དེ་མཐར་
ཕྱིན་ཅེས་འབྱུང་ཕྱིར་རོ། །ཞེས་བཤད་པས་སོ་ཞེས་ཁ་ཅིག་ཟེར་རོ། །འོན་ཀྱང་འདོད་པ་ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་རྣམས་ལས་ལྷ་བྱེ་བ་ཕྲག་དགུ་བཅུ་རྩ་དྲུག་ནི་ཆོས་རྣམས་ལ་ཆོས་ཀྱི་མིག་རྡུལ་
མེད་ཅིང་དྲི་མ་དང་བྲལ་བ་རྣམ་པར་དག་གོ་ཞེས་ལྷའི་བུ་བློ་གྲོས་རབ་གནས་ཀྱིས་ཞུས་པ་ལས་བཤད་དོ། །གཉིས་པ་ནི་བསམ་གཏན་ས་དྲུག་ལ་རྟེན་ནོ་ཞེས་བསྡུ་བར་བཤད་དོ། །འདོད་པ་དང་གཟུགས་མེད་ཀྱི་ས་
ལ་མི་རྟེན་ཏེ་རིམ་པ་ལྟར་ཞི་གནས་དང་ལྷག་མཐོང་ཤས་ཆུང་བ་དང་། མཐོང་ལམ་ནི་དེ་གཉིས་ཟུང་དུ་འབྲེལ་བ་ཡིན་པས་སོ། །གཉིས་པ་ལ་སོགས་པའི་ཉེར་སྡོགས་ལ་མི་རྟེན་ཏེ་དེ་བས་ལམ་སླ་བའི་དང་པོ་ལ་སོགས་
པའི་དངོས་གཞི་ལ་བརྟེན་བས་སོ། །ལམ་རྒྱུད་ལ་སྐྱེད་པར་དཀའ་བས་དང་པོའི་ཉེར་སྡོགས་ལའང་མི་རྟེན་པར་འགྱུར་རོ་ཞེ་ན། མཐོང་ལམ་དེ་བསམ་གཏན་གྱི་སེམས་ལ་རྟེན་ནི་དགོས་ལ་དངོས་གཞི་མ་ཐོབ་

༄༅། །པས་ཐབས་གཞན་མེད་པས་དེའི་ཉེར་སྡོག་ལ་བརྟེན་དགོས་སོ། །བྱང་ཆུབ་སེམས་དཔའ་ནི་དངོས་གཞི་ལ་རྟེན་ཏེ་དེའི་སྔར་ཆོས་ཀྱི་རྒྱུན་གྱི་ཏིང་ངེ་འཛིན་ཐོབ་པས་སོ། །གསུམ་པ་ཚོགས་ནི་བསྐལ་པ་
གྲངས་མེད་གཅིག་གམ་གསུམ་དུ་ཚོགས་བསགས་པ་ལས་སྐྱེའོ། །གཉིས་པ་སྐྱེས་པའི་ངོ་བོ་མཐོང་ལམ་གྱི་རང་བཞིན་ལ་གསུམ་སྟེ། དངོས་དང་། དེའི་སྤང་བྱ་དང་། ཇི་ལྟར་སྤོང་བའི་ཚུལ་ལོ། །དང་པོ་ལ་གསུམ་སྟེ།
གང་གིས་མཚོན་བྱེད་མཐོང་ལམ་གྱི་མཚན་ཉིད་དང་། དེ་ལྡན་མཚན་གཞིའི་རབ་ཏུ་དབྱེ་བ་དང་། མཚོན་བྱ་མཐོང་ལམ་གྱི་སྒྲ་དོན་ནོ། །དང་པོ་ལ་གསུམ་སྟེ། རྟོགས་པས་བཏགས་པ་དགག་པ་དང་། དོན་ལ་གནས་
པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། དགོད་པ་དང་། དགག་པའོ། །དང་པོ་ནི་ཁ་ཅིག་སྤྱིའི་མཚན་ཉིད་བདེན་བཞི་དེ་ཁོ་ན་ཉིད་སྔར་མ་མཐོང་བ་མཐོང་བའོ། །ཞེས་སོ། །གཞན་དག་གི་
ཆོས་ཉིད་དང་ཡེ་ཤེས་སྔར་མ་མཐོང་བ་མངོན་སུམ་དུ་མཐོང་བ་ཡིན་ནོ་ཞེས་སྨྲ་ལ། ལ་ལ་ནི་བདག་མེད་པའམ་རང་བཞིན་མེད་པ་སྔར་མ་མཐོང་བ་མངོན་སུམ་དུ་མཐོང་བའོ་བརྗོད་ཅིང་། གཞན་ནི་འཇིག་རྟེན་ཆོས་

མཆོག་གི་འཇུག་ཐོགས་སུ་མི་དམིགས་པའི་ཤེས་རབ་ཏིང་ངེ་འཛིན་དང་མཚུངས་པ་ལྡན་ནོ་ཞེས་ཟེར་རོ། །འགའ་ཞིག་འཇིག་རྟེན་ལས་འདས་པའི་སྒོམ་ལམ་མ་སྐྱེས་ཀྱི་གོང་དུ་དེ་ཁོ་ན་ཉིད་མངོན་སུམ་དུ་རྟོགས་པའོ་
ཞེས་གྲག་གོ །བྱེ་བྲག་གི་མཚན་ཉིད་ནི་རང་སངས་རྒྱས་དང་བྱང་ཆུབ་སེམས་དཔའི་མཐོང་ལམ་གྱི་མཚན་ཉིད་གང་ཟག་གི་བདག་མེད་དང་གཟུང་བ་ཙམ་མེད་པ་དང་བདག་མེད་པ་མཐའ་དག་སྔར་མ་མཐོང་བ་མངོན་།
སུམ་དུ་མཐོང་བའོ་ཞེས་པའོ། །བྱང་ཆུབ་སེམས་དཔའི་བདེན་པའི་ཆོས་ཉིད་དང་ཡེ་ཤེས་མཐའ་དག་སྔར་མ་མཐོང་བའི་དོན་མངོན་སུམ་དུ་མཐོང་བ་སློབ་པའི་རྒྱུད་ཀྱིས་བསྡུས་པའོ། །དེའི་ཚིག་ཟུར་བཞིའི་ཉན་རང་
དང་། ཚོགས་སྦྱོར་དང་། སྒོམ་ལམ་དང་། མི་སློབ་པའི་ལམ་དང་བཞི་ཆོད་དོ་གསུངས་སོ། །གཉིས་པ་དེ་དགག་པ་ལ་གཉིས་ཏེ། སྤྱི་དང་། བྱེ་བྲག་གི་མཚན་ཉིད་དགག་པའོ། །དང་པོ་ལ་གསུམ་སྟེ། དང་པོ་བཞི་སྤྱི་དང་
ཕྱི་མ་ཁྱད་པར་དང་། ཐམས་ཅད་ཐུན་མོང་དུ་དགག་པའོ། །དང་པོ་ནི་ཉན་ཐོས་ཀྱི་སྐད་ཅིག་དང་པོ་ལ་དེ་དག་ཡོད་དམ་མེད། དང་པོ་ལྟར་ན་ཕྱི་མ་རྣམས་མཐོང་ལམ་མ་ཡིན་པར་འགྱུར་ཏེ་སྔར་མ་མཐོང་བ་མཐོང་བ་མེད་

༄༅། །པ་དང་། ཆོས་མཆོག་གི་འཇུག་ཐོགས་སུ་སྐྱེས་པ་མེད་པས་སོ། །མ་གྲུབ་ཏེ་གཞན་བཅོ་ལྔ་པོ་ལ་ཡོད་དོ་ཞེ་ན། དེ་ལྟར་ན་སྒོམ་ལམ་ན་ཡང་མཐོང་ལམ་ཡོད་པར་འགྱུར་རོ། །གཉིས་པ་ལྟར་ན་དང་པོ་དེ་
མཐོང་ལམ་མ་ཡིན་པར་འགྱུར་རོ། །གཉིས་པ་ནི་ཉན་རང་འཕགས་པས་ཐེག་ཆེན་གྱི་མཐོང་ལམ་ཐོབ་པ་དེ་དེ་མ་ཡིན་དུ་འགྱུར་ཏེ་སྒོམ་ལམ་སྐྱེས་ཟིན་པའི་ཕྱིར་རོ། །གལ་ཏེ་ཐེག་ཆེན་གྱི་སྒོམ་ལམ་མ་སྐྱེས་པས་མ་གྲུབ་
བོ་ཞེ་ན། དེ་ལྟར་ན་ཉན་ཐོས་ཀྱི་སྒོམ་ལམ་ཀྱང་ཐེག་ཆེན་གྱི་མཐོང་ལམ་དུ་འགྱུར་རོ། །གསུམ་པ་ནི་དེ་དག་གནས་སྐབས་དེའི་གཉེན་པོ་དང་ས་ལ་སོགས་པའི་མཚན་ཉིད་ཡིན་པ་གང་གིས་འགོག དེ་དག་གི་མཚན་
ཉིད་མི་མཐུན་ཕྱོགས་སློང་བྱེད་དང་གཞིར་གྱུར་པ་མེད་པས་མི་རིགས་སོ་ཞེ་ན། མྱ་ངན་ལས་འདས་པར་ཕྱིན་པར་བྱེད་པ་མེད་པས་ལམ་ལའང་མཚུངས་སོ། །གཉིས་པ་བྱེ་བྲག་གི་མཚན་ཉིད་དགག་པ་ནི་གང་ཟག་གི་
བདག་མེད་པ་ཙམ་སྔར་མ་མཐོང་བ་མཐོང་བ་ཉན་ཐོས་ཀྱི་མཐོང་ལམ་དུ་མི་རིགས་ཏེ་སྐད་ཅིག་ཕྱི་མ་བཅོ་ལྔ་ལ་མ་ཁྱབ་པ་དང་། ཚོགས་དང་སྤྱོད་པའི་རང་སངས་རྒྱས་ཀྱི་མཐོང་ལམ་ཁྱབ་ཆེས་བས་སོ། །ཐོགས་མེད་

ཀྱི་ཉན་ཐོས་ཀྱིས་གང་ཟག་གི་བདག་མེད་རྟོགས་ཞེས་བཤད་ནས། རང་སངས་རྒྱས་ཀྱི་ཉན་ཐོས་དང་མཚུངས་པས་སོ། །ཐེག་པ་ཆེན་པོ་ཐབས་དང་བྲལ་ནས་ཉན་ཐོས་སུ་ལྟུང་བའི་མཐོང་ལམ་ལ་མ་ཁྱབ་པས་སོ། །བྱང་
ཆུབ་སེམས་དཔའི་དེ་ཡང་མི་རིགས་ཏེ། གནས་སྐབས་དེའི་ས་དང་གཉེན་པོ་ལ་སོགས་ལ་ཁྱབ་ཆེས་པ་དང་། སྔར་མ་མཐོང་བ་མཐོང་བས་ལམ་གོང་མ་ཀུན་ཆོད་པས་སློབ་པས་བསྡུས་པ་དོན་མེད་དོ། །གཉིས་པ་ལ་།
གཉིས་ཏེ། དངོས་དང་ཤེས་བྱེད་དགོད་པའོ། །དང་པོ་ལ་གཉིས་ཏེ། སྤྱི་དང་བྱེ་བྲག་གི་མཚན་ཉིད་དོ། །དང་པོ་ནི་སོ་སོའི་འཇིག་རྟེན་ཆོས་མཆོག་རྫོགས་པའི་རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་
པར་ཕྱིན་པར་བྱེད་པའོ། །གཉིས་པ་ནི་ཉན་ཐོས་དང་། རང་སངས་རྒྱས་དང་། ཐེག་ཆེན་གྱི་མཐོང་ལམ་ཐར་པའི་ལམ་གྱི་མཚན་ཉིད་ནི་ཐེག་པ་གསུམ་ལས་དབང་པོ་རྟུལ་པོ་འབྲིང་པོ་རྣོན་པོའི་ཆོས་མཆོག་རྫོགས་པའི་
རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །རིགས་མི་མཐུན་ཕྱེ་ཚུལ་ནི་སླའོ། །དེ་དག་ཀྱང་མཐོང་བའི་ལམ་གང་ཞེ་ན། འཇིག་རྟེན་ཆོས་ཀྱི་མཆོག་གི་འཇུག་ཐོགས་སུ་

༄༅། །ཞེས་པ་དབ །སྒོམ་པའི་ལམ་གང་ཞེ་ན། མཐོང་བའི་ལམ་ལས་གོང་དུ་གྱུར་པ་ཞེས་པ་དང། །ཅིའི་ཕྱིར་ལམ་ཞེས་བྱ་ཞེ་ན་མྱ་ངན་ལས་འདས་པར་ཕྱིན་པར་བྱེད་པའི་ཕྱིར་ཞེས་དང་། ཉན་ཐོས་ཀྱི་ཐེག་
པ་བ་གང་ཞེ་ན་རང་བཞིན་གྱིས་དབང་པོ་རྟུལ་བ་དང་། །རང་སངས་རྒྱས་ཀྱི་ཐེག་པ་བ་གང་ཞེ་ན་རང་བཞིན་གྱིས་དབང་པོ་འབྲིང་པོ་དང་། །བྱང་ཆུབ་སེམས་དཔའི་ཐེག་པ་བ་གང་ཞེ་ན་རང་བཞིན་གྱིས་དབང་པོ་རྣོ་
བ་དང་ཞེས་ཐོགས་མེད་ཀྱིས་གསུངས་པས་གྲུབ་བོ། །གསུམ་པ་ནི་ཉན་ཐོས་ཀྱི་ཕྱིས་ཐེག་ཆེན་གྱི་མཐོང་ལམ་ཐོབ་པ་དེ་དེ་མ་ཡིན་དུ་འགྱུར་ཏེ་སྒོམ་ལམ་སྐྱེས་ཟིན་པས་སོ། །དེའི་སྒོམ་ལམ་ལ་སོགས་ཀྱང་ཐེག་ཆེན་
གྱི་མཐོང་ལམ་དུ་འགྱུར་ཏེ་དེ་ཉིད་ཀྱིས་ཆོས་མཆོག་རྫོགས་པའི་རྗེས་དང་ཐེག་ཆེན་གྱི་སྒོམ་ལམ་མ་སྐྱེས་པས་སོ་ཞེ་ན། ཁོ་བོས་སོ་སོའི་ཞེས་མ་བརྗོད་དམ། དེ་ཡང་དབང་པོ་རྟུལ་འབྲིང་རྣོན་པོའི་སོ་སོའི་ཆོས་
མཆོག་རྫོགས་ནས་སྒོམ་ལམ་མ་སྐྱེས་པའི་སྔར་ཡིན་ནོ། །ཉན་རང་ཐེག་ཆེན་གྱི་ལམ་དུ་ཞུགས་པ་ན་དབང་པོ་རྣོན་པོར་འགྱུར་བ་ཡིན་པས་སྐྱོན་ཅུང་ཟད་ཀྱང་མེད་དོ། །གཉིས་པ་ལ་ལྔ་སྟེ། གང་ལས་དབྱེ་བའི་

གཞི་དང། །ཇི་སྙེད་དབྱེ་བའི་གྲངས་དང་། གང་དག་དབྱེ་བའི་དངོས་པོ་དང་། གང་གིས་འབྱེད་པའི་རྒྱུ་མཚན་དང་། ཇི་ལྟར་དབྱེ་བའི་དོན་ནོ། །དང་པོ་མཐོང་ལམ་ཙམ་མོ། །གཉིས་པ་ནི་གསུམ་དང་བཅུ་དྲུག་
གོ །གསུམ་པ་ནི་ཉན་ཐོས་དང་རང་སངས་རྒྱས་དང་ཐེག་པ་ཆེན་པོའི་མཐོང་ལམ་དང་། སོ་སོ་རང་ལ་སེམས་ཅན་དང་། སོ་སོ་རང་ལ་ཆོས་དང་། ཐམས་ཅད་དུ་གཉིས་ཀའི་བརྡ་བསལ་བའི་མཐོང་ལམ་དང་། སྡུག་
བསྔལ་ལ་ཆོས་ཤེས་པའི་བཟོད་པ་ལ་སོགས་པ་བཅུ་དྲུག་གོ །དེ་ཡང་སོ་སོའི་རང་ལ་སེམས་ཅན་དང་ཆོས་དང་ཐམས་ཅད་དུ་གཉིས་ཀའི་བརྡ་བསལ་བ་ནི་རང་དང་རང་གཞན་གཉིས་ཀའི་རྒྱུད་ལ་གང་ཟག་དང་། ཆོས་
དང་དེ་གཉིས་ཀའི་མཚན་མར་མི་རྟོགས་པའོ། །གལ་ཏེ་དེའི་ཚེ་གཞན་གྱི་རྒྱུད་ཀྱི་ཆོས་ཉིད་རྟོགས་སམ་མ་རྟོགས། དང་པོ་ལྟར་ན་གཟུང་འཛིན་གྲུབ་པར་ཐལ་ལོ། །གཉིས་པ་ལྟར་ན་ཐམས་ཅད་དུ་གཉིས་ཀའི་བརྡ་
བསལ་བ་མི་རུང་ངོ་ཞེ་ན། དེས་རང་གཞན་གྱིས་ཁྱད་པར་དུ་མ་བྱས་པའི་ཆོས་ཉིད་ཙམ་གྱི་སྤྱི་རྟོགས་པས་སྐྱོན་གཉིས་ཀ་མེད་དོ་ཞེས་གསུངས་སོ། །གལ་ཏེ་སྤྱི་ལ་དམིགས་ཏེ་རྟོགས་པར་འགྱུར་རོ་ཞེ་ན། སྒྲ་སྤྱི་དོན་

༄༅། །སྤྱི་ལ་དམིགས་པ་མ་གྲུབ་ལ། རིགས་ཀྱི་སྤྱི་ལ་དམིགས་པ་ནི་མ་ངེས་སོ། །བདེན་པ་རེ་རེ་ལ་རྣམ་པ་བཞི་བཞི་སྟེ་བཅུ་དྲུག་དུ་ཕྱེ་བའི་དོན་ལ་གསུམ་སྟེ། རྟོགས་བྱ་ཡུལ་གྱི་དབྱེ་བ་དང་། རྟོགས་བྱེད་བློའི་
དབྱེ་བ་དང་། རྟོགས་པའི་ཚུལ་གྱིས་དབྱེ་བའོ། །དང་པོ་ལ་ལྔ་ལས་དབྱེ་བའི་གཞི་ནི་འཕགས་པའི་བདེན་པ་ཙམ་མོ། །ཇི་སྙེད་དབྱེ་བའི་གྲངས་ནི་བཞིའོ། །གང་དག་དབྱེ་བའི་ངོ་བོ་ནི་དུཿ ཁ་དང་ཀུན་འབྱུང་འགོག་
པ་དང་ལམ་དེ་དག་ཀྱང་འབྲས་བསྡུས་ཀྱི་ཕུང་པོ་ལྔའམ་སྐྱེ་བ་དང་སྐྱེ་བའི་གནས་དང་། རྒྱུད་བསྡུས་ཀྱི་ཕུང་པོ་ལྔའམ་ལས་དང་ཉོན་མོངས་དང་། རང་བཞིན་རྣམ་དག་ལ་བློ་བུར་གྱི་དྲི་མ་དག་པའི་རགས་པ་གཉིས་
ལྡན་དང་། དེ་མངོན་དུ་བྱེད་པའི་ཤེས་རབ་མཚུངས་ལྡན་དང་བཅས་པའོ། །ཇི་ལྟར་དབྱེ་བའི་དོན་ནི་གཞན་གསུམ་དང་འགོག་པ་ནི་དབྱེར་མེད་ཡིན་ལ། གང་གིས་འབྱེད་པའི་རྒྱུ་མཚན་ནི་ཐར་པའི་ལམ་གྱི་དམིགས་
ཡུལ་ལ་བཞིར་ཕྱེ་སྟེ། ཉོན་མོངས་དང་རྣམ་བྱང་རྒྱུ་འབྲས་ཀྱི་དབང་དུ་བྱས་པའོ། །དེ་ཡང་འཐོབ་བྱ་འཐོབ་བྱེད་ཡིན་པས་འགོག་ལམ་ལ་རྒྱུ་འབྲས་སུ་བཏགས་པའོ། །དེ་ལྟ་མ་ཡིན་པར་རྒྱུ་འབྲས་མཚན་ཉིད་པ་ཡིན་ན་

འགོག་པ་དངོས་པོར་འགྱུར་རོ། །གཉིས་པ་ལ་གཉིས་ཏེ། ཉན་རང་དང་ཐེག་ཆེན་གྱི་བློའི་དབྱེ་བའོ། །དང་པོ་ནི་སྡུག་བསྔལ་ལ་ཆོས་བཟོད་ཆོས་ཤེས་དང་རྗེས་བཟོད་རྗེས་ཤེས་ནི་འདོད་ཁམས་དང་ཁམས་གོང་མའི་
བདེན་པ་ལ་དམིགས་པ་དུཿབ་མཐོང་སྤང་གི་ཐོབ་ཐག་གཅོད་པའི་བར་ཆད་མེད་པ་དང་། སྤངས་པ་ཐག་སྲིང་པའི་རྣམ་གྲོལ་གྱི་ལམ་མོ། །དེ་སྐད་དུ་ཡང་བཟོད་ལ་ཤེས་ལ་གོ་རིམ་བཞིན། །བར་ཆད་མེད་དང་རྣམ་གྲོལ་
ལམ༑ ༑ཞེས་བཤད་དོ། །བདེན་པ་གཞན་གསུམ་ལ་ཡང་སྦྱོར། དེ་ཡང་དང་པོ་བཅོ་ལྔ་མཐོང་ལམ་ཡིན་ལ་ཕྱི་མ་གཅིག་པུ་མ་ཡིན་ཏེ་སྔར་མ་མཐོང་བ་མཐོང་བ་མེད་པས་སོ། །དེ་ལྟར་ན་རྗེས་ཤེས་གཞན་གསུམ་ཡང་
དེ་མ་ཡིན་དུ་འགྱུར་རོ་ཞེ་ན། དེ་དག་ཉིད་ཀྱང་སྔར་མ་མཐོང་བ་མཐོང་བ་མེད་ཀྱང་སྔར་མ་མཐོང་བ་མཐོང་བས་བར་དུ་ཆོད་པས་དེ་མ་ཡིན་དུ་མི་འགྱུར་རོ། །ཕྱི་མ་ལ་ནི་དེ་མེད་པས་སོ་ཞེས་བཤད་དོ། །གཉིས་པ་ཐེག་
ཆེན་གྱི་བློའི་དབྱེ་བ་ལ་གཉིས་ཏེ། དངོས་དང་། རྩོད་པ་སྤངས་པའོ། །དང་པོ་སྡུག་བསྔལ་ལ་ཆོས་ཤེས་པའི་བཟོད་པ་ནི་ཆོས་མཆོག་གི་རྗེས་སུ་སྡུག་བསྔལ་གྱི་བདེན་པའི་ཆོས་ཉིད་མངོན་སུམ་དུ་གྱུར་པ་བར་

༄༅། །ཆད་མེད་པའི་ལམ་མོ། །ཆོས་ཤེས་ནི་དེའི་རྗེས་སུ་སྡུག་བསྔལ་མཐོང་སྤང་དང་བྲལ་བའི་རྣམ་གྲོལ་མངོན་སུམ་དུ་བྱེད་པ་རྣམ་པར་གྲོལ་བའི་ལམ་མོ། །རྗེས་སུ་ཤེས་པའི་བཟོད་པ་ནི་དེའི་རྗེས་སུ་ཡེ་ཤེས་
སྔ་མ་འདི་གཉིས་འཕགས་པའི་ཆོས་ཀྱི་རྒྱུའོ་ཞེས་རྟོགས་པའོ། །རྗེས་ཤེས་ནི་དེའི་རྗེས་སུ་ཡེ་ཤེས་གསུམ་པོ་དེ་ཉིད་ངེས་པར་འཛིན་པའོ། །དེའི་རྗེས་སུ་ཀུན་འབྱུང་གི་ཆོས་བཟོད་ལ་སོགས་པའང་སྦྱར་རོ། །གཉིས་
པ་ལ་གསུམ་སྟེ། ཡེ་ཤེས་དོན་དམ་དུ་གྲུབ་པ་དང་། མཐོང་ལམ་རྟོག་བཅས་སུ་ཐལ་བ་དང་། ཐེག་ཆེན་གྱི་མཐོང་ལམ་དུ་མི་འཐད་པ་སྤངས་པའོ། །དང་པོ་ནི་ཡེ་ཤེས་ཕྱི་མ་གཉིས་ཀྱིས་ཡེ་ཤེས་སྔ་མ་སྔ་མ་ཡུལ་དུ་
བྱེད་ན་ཡེ་ཤེས་དོན་དམ་དུ་གྲུབ་པར་ཐལ་ཏེ་མཉམ་བཞག་གི་ཡུལ་དུ་ཡིན་པས་སོ་ཞེ་ན། མ་གྲུབ་ཏེ་ཏིང་ངེ་འཛིན་ལ་ཞུགས་ཙམ་ལ་མཉམ་བཞག་ཏུ་མི་འདོད་ཅིང་ཆོས་ཉིད་ཡུལ་དུ་བྱེད་པ་ལ་འདོད་པས་སོ། །
གཉིས་པ་ནི་དེ་དག་རྟོག་བཅས་སུ་ཐལ་ཏེ་འདས་པ་ལ་དམིགས་པས་སོ་ཞེ་ན། མི་འགྱུར་ཏེ་སངས་རྒྱས་ཀྱི་ཡེ་ཤེས་བཞིན་ནོ། །གསུམ་པ་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཞེས་ཉན་ཐོས་ཀྱི་

མདོ་དང་སྦྱར་བའི་ཕྱིར་ཐེག་ཆེན་གྱི་མཐོང་ལམ་དུ་མི་རིགས་སོ་ཞེ་ན།མ་ཡིན་ཏེ་རྒྱན་ལས། དེ་ནི་དེ་ཡི་འཇིག་རྟེན་ལས། །འདས་པའི་ཡེ་ཤེས་བླ་མེད་པ། །རྣམ་པར་མི་རྟོག་དྲི་མ་མེད། །འཛིན་པ་གཉིས་དང་བྲལ་
བ་ཐོབ། །དེ་ནི་གནས་ཡོངས་གྱུར་པ་སྟེ། །ས་ནི་དང་པོ་ཡིན་པར་འདོད། །ཅེས་པའི་འགྲེལ་པར་དྲི་མ་མེད་པ་ནི་མཐོང་བས་སྤང་བར་བྱ་བའི་ཉོན་མོངས་པ་མེད་པ་སྟེ་འདི་ནི་རྡུལ་དང་བྲལ་བ་དང་དྲི་མ་དང་བྲལ་བ་
ཞེས་བཤད་པ་ཡིན་ནོ་ཞེས་དང་། རྒྱུད་བླ་ལས། དེས་ནི་འགྲོ་འདི་མཐས་ཡས་འོད་མངའ་དྲང་སྲོང་ཚེ་དཔག་མེད་མཐོང་ཞིང་། །མཐོང་ནས་ཀྱང་ནི་ཆོས་མིག་དྲི་མེད་སྐྱེ་སྟེ་བྱང་ཆུབ་མཆོག་ཐོབ་ཤོག །ཅེས་ཐེག་
ཆེན་ཉིད་ལའང་བཤད་པའི་ཕྱིར་རོ། །གསུམ་པ་རྟོགས་པའི་རྟོགས་ཚུལ་གྱིས་དབྱེ་བ་ལ་གསུམ་ལས། རྟོག་པས་བཏགས་པ་དགག་པ་ནི། ཁ་ཅིག་ཆོས་བཟོད་དང་ཆོས་ཤེས་མ་དག་པ་དང་དག་པ་རྟོགས་པར་གཞག་
སྟེ་མ་དག་པ་ཆོས་མཆོག་མན་ཆད་ལས་ཁད་ཉེ་བ་དང་རིང་བས་ཞེས་སོ། །ཁ་ཅིག་མཐོང་ལམ་དང་མཐོང་སྤང་སྐྱེ་འགག་བྱེད་བཞིན་པ་དང་དེས་དབེན་པས་སོ་ཞེས་སྨྲའོ། །ཁ་ཅིག་རྒྱུད་སྒོམ་པ་དང་མཐོང་སྤང་

༄༅། །གིས་མ་དག་པས་སོ་ཞེས་གྲག་གོ །དང་པོ་གཉིས་ལྟར་ན་སངས་རྒྱས་ཀྱི་སར་ཡང་དག་མ་དག་རྟོགས་པའི་ཁྱད་པར་ཡོད་པར་ཐལ་ཏེ། མ་དག་པ་དང་ཁད་ཉེ་རིང་ཡོད་པའི་ཕྱིར་དང། །སྤང་བྱ་དང་སྐྱེ་
འགག་བྱེད་བཞིན་པ་དང་དེས་དབེན་པ་ཡོད་པའི་ཕྱིར་རོ། །ཕྱི་མའང་མི་རིགས་ཏེ་དང་པོ་དག་པ་དང་ཕྱི་མ་མ་དག་པ་རྟོགས་པར་ཐལ་ཏེ་རྒྱུ་མཚན་མཚུངས་པས་སོ། །གཉིས་པ་ནི་ཆོས་བཟོད་ཆོས་ཤེས་ལ་དག་མ་
དག་གི་བརྡ་མ་བཏགས་པས་སྤྱད་བྱ་མ་ཡིན་པའམ་བྱེད་ན་ཡང་མཐོང་སྤང་གི་གནས་ངན་ལེན་གྱིས་མ་དག་པ་དང་དག་པ་རྟོགས་པ་ཙམ་གྱིས་འཇོག་གོ །ཇི་སྐད་དུ་བག་ལ་ཉལ་སྤང་པའི་དོན་དུ་བར་ཆད་མེད་པའི་
ལམ་སྒོམ་ལ། གནས་ངན་ལེན་སྤངས་པའི་ཕྱིར་རྣམ་གྲོལ་གྱི་ལམ་ཡིན་ཞེས་གསུངས་པའི་དོན་ཡང་སྐྱེ་འགག་དུས་མཉམ་པ་ཡིན་ནོ། །གསུམ་པ་རྩོད་པ་སྤངས་པ་ནི་གནས་ངན་ལེན་ན་རིགས་མཐུན་སྐྱེད་པའི་
ནུས་པ་ཡོད་དམ་མེད། དང་པོ་ལྟར་ན་ཆོས་ཤེས་ཀྱང་མ་དག་པར་རྟོགས་པར་ཐལ་ལོ། །གཉིས་པ་ལྟར་ན་དགྲ་བཅོམ་པ་ཡུན་རིང་པོར་ཡོད་པར་བཤད་པ་དང་འགལ་ལོ་ཞེ་ན། སྦྱོང་བྱེད་གཉེན་པོ་མ་སྐྱེས་བར་དུ་

ཡོད་ལ་སྐྱེས་པ་ན་མེད་པས་སྐྱོན་གཉིས་ཀ་ལས་གྲོལ་ལོ། །བཞི་པ་གང་གིས་འབྱེད་པའི་རྒྱུ་མཚན་ནི་དབང་པོ་རྟུལ་འབྲིང་རྣོ་གསུམ་གྱིས་དང་། །རང་གི་རྒྱུད་ལ་གང་ཟག་དང་ཆོས་ཀྱི་བདག་མེད་པ་དང། །གཞན་གྱི་
རྒྱུད་ལ་བདག་མེད་ཡོད་པས་དང་བདེན་པ་རེ་རེ་ལ་རྣམ་པ་བཞི་བཞི་རྟོགས་པའི་དབང་གིས་སོ །ལྔ་པ་ཇི་ལྟར་དབྱེ་དོན་ནི་ཡེ་ཤེས་སྐད་ཅིག་བཅུ་དྲུག་པོ་འདི་རྣམ་ངོ་བོ་གཅིག་པའམ་ཐ་དད་པ་ཇི་ལྟར་ཡིན་ཞེ་ན། འདི་
ལ་གསུམ་ལས། རྟོགས་པས་བཏགས་པ་དགག་པ་ལ་བཞི་སྟེ། སྐད་ཅིག་གཅིག་དང། གཉིས་དང་། བཞི་དང་། གཅིག་དང་བཅུ་དྲུག་ཚོགས་པ་ལ་འདོད་པ་དགག་པའོ། །དང་པོ་ལ་གཉིས་ཏེ། ལུགས་དགོད་པ་དང་། 
སུན་དབྱུང་བའོ། །དང་པོ་ནི་ཁ་ཅིག་བྱང་ཆུབ་སེམས་དཔའི་མཐོང་ལམ་སྐད་ཅིག་གཅིག་ཏུ་སྐྱེ་ལ། སོ་སོའི་མཚན་ཉིད་ཀྱང་ཁ་ཅིག་སྡུག་བསྔལ་གྱི་ཆོས་ཉིད་དང་དེ་འཇལ་གྱི་ཡུལ་ཅན་གཉིས་ངོ་བོ་གཅིག་པར་མ་གྲུབ་པ་
དང་། རྟེན་དང་བརྟེན་པར་མ་གྲུབ་པ་དང། །དེ་གཉིས་ངོ་བོ་ཉིད་མེད་པ་དང་། དེ་གཉིས་ངོ་བོ་ཐ་དད་མེད་པ་རྣམས་རིམ་པ་ལྟར་ཆོས་བཟོད་ཆོས་ཤེས་རྗེས་བཟོད་རྗེས་ཤེས་ཡིན་པས་ཡེ་ཤེས་མཐོང་བ་མེད་དོ་ཞེས་

༄༅། །གྲག་ལ་ཁ་ཅིག་ཆོས་བཟོད་རང་རིག་པའི་ཚུལ་གྱིས་མྱོང་བ་རྗེས་བཟོད་ཡིན་ལ། ཆོས་ཤེས་རང་རིགས་པའི་ཚུལ་གྱིས་རྗེས་ཤེས་ཡིན་ཞེས་པའི་རྗེས་སུ་འབྲངས་ལ་ཡེ་ཤེས་མཐོང་བ་མི་འཐད་ཅེས་ཟེར་
རོ། །དེ་ཡང་བྱ་རྫོགས་ཀྱི་སྐད་ཅིག་ཡིན་པས་ཉིན་གཅིག་འགོར་བའང་སྲིད་དོ། །དོན་དམ་པ་སོ་སོ་རང་གིས་རིག་པའི་ཡེ་ཤེས་ཀྱི་དབང་དུ་བྱས་ཏེ་སྐད་ཅིག་གཅིག་ཡིན་ལ་ཞེས་དང་། འབྲས་བུའི་མངོན་པར་རྟོགས་།
པ་སྐད་ཅིག་མ་གཅིག་ཡིན་ལ་ཞེས་དང་། དེ་བཞིན་ཉིད་དང་མཚུངས་པར་བདེན་པ་གཅིག་ཁོ་ནས་སེམས་ཀྱི་རང་བཞིན་ལ་བརྩམ་སྟེ་མཐོང་བའི་ལམ་རྫོགས་པར་འགྱུར་རོ་ཞེས་བཤད་པས་སོ་ཞེས་སྨྲའོ། །འདི་ལ་སྒྲུབ་
བྱེད་མེད་པ་དང་། གནོད་བྱེད་ཡོད་པའོ། །དང་པོ་ནི་དེ་དག་ཀྱང་བཅུ་དྲུག་པོ་ཐམས་ཅད་མཉམ་བཞག་གཅིག་ལ་ཆོས་ཉིད་རྟོགས་པའི་རྣམ་པར་གཅིག་བས་དེ་སྐད་བརྗོད་པ་ཡིན་གྱི་བཅུ་དྲུག་པོ་དུས་གཅིག་ཏུ་སྐྱེ་བ་ནི་མ་
ཡིན་ནོ། །གཉིས་པ་ལ་གཉིས་ཏེ། རིགས་པས་མི་འཐད་ལུང་དང་འགལ་བའོ། །དང་པོ་ལ་གསུམ་སྟེ། སོ་སོའི་མཚན་ཉིད་དང་། བར་ཆད་མེད་པ་དང་རྣམ་གྲོལ་གྱི་ལམ་དང་། ཡེ་ཤེས་མཐོང་པ་མེད་པ་མི་འཐད་པའོ། །

དང་པོ་ནི་ཡུལ་བདེན་པ་དང་དེ་འཇལ་གྱི་ཡུལ་ཅན་ངོ་བོ་གཅིག་པར་མ་གྲུབ་སྟེ་ཆོས་བཟོད་དུ་འགྱུར་ན་རི་བོང་རྭ་དང་དེར་འཛིན་གྱི་ཤེས་པའང་ཆོས་བཟོད་དུ་འགྱུར་རོ། །རྟོགས་པ་ཞེས་དགོས་ན་ཡང་སྒོམ་ལམ་ལ་
མཉམ་བཞག་ཀྱང་མཐོང་ལམ་གྱི་ཆོས་བཟོད་དུ་འགྱུར་རོ། །ཕྱི་མ་དེ་ཡང་ཡེ་ཤེས་མཐོང་བ་མི་འདོད་པ་དང་རྗེས་བཟོད་རྗེས་ཤེས་ཀྱི་ཡེ་ཤེས་སྔ་མ་གཉིས་རང་རིག་པའི་ཚུལ་གྱིས་མྱོང་བར་འདོད་པ་ཁས་བླངས་ནས་
འགལ་བ་སྨྲས་སོ། །གཉིས་པ་ལ་གཉིས་ཏེ། ཉེས་པ་བརྗོད་པ་དང༌། །ཉེས་སྤོང་གི་ལན་དགག་པའོ། །དང་པོ་ནི་སྐད་ཅིག་གཅིག་ཡིན་ན་བར་ཆད་མེད་པ་དང་རྣམ་གྲོལ་གྱི་ལམ་གཉིས་མེད་པར་ཐལ་ལོ། །གཉིས་
པ་ནི་ཁ་ཅིག་ཐེག་ཆེན་གྱི་མཐོང་ལམ་རྣམ་གྲོལ་གྱི་ལམ་ཁོ་ནར་སྐྱེ་བས་བར་ཆད་མེད་པའི་ལམ་སུས་ཀྱང་བཤད་པ་མ་མཐོང་བས་འདོད་པའོ་ཞེས་ཟེར་ལ། གཞན་དག་སྤང་བྱ་རྒྱུན་གཅོད་པ་དང་མི་སྐྱེ་བར་བྱེད་པའི་
ལྡོག་པ་ལ་ལྟོས་ནས་འཇོག་ཅེས་སྨྲ་ཞིང་། ལ་ལ་ནི་བྱ་རྫོགས་ཀྱི་སྐད་ཅིག་མ་གཅིག་ཡིན་པས་དེ་གཉིས་རྫས་གཉིས་ལ་བཞག་ཀྱང་སྐྱོན་མེད་དོ་ཞེས་བརྗོད་དོ། །གཉིས་པ་དེ་དགག་པ་ནི་རིམ་པ་ལྟར་མི་རིག་སྟེ་ཐེག་

༄༅། །ཆེན་གྱི་སྟེ་བར་ཆད་མེད་པའི་ལམ་ཁོ་ནར་སྐྱེ་ཞེས་མཚུངས་པ་དང། །འཕགས་པས་མཐོང་ལམ་ལ་གནས་པའི་ཕྱིར་མི་ལྡོག་པའི་རྟགས་ཀྱི་འགྲེལ་པར་བཟོད་པ་ནི་བར་ཆད་མེད་པའི་ལམ་ཡིན་པ་ཉིད་ཀྱིས་
ཞེས་དང་། ཤེས་པ་ནི་རྣམ་པར་གྲོལ་བའི་ལམ་ཡིན་པའི་ཕྱིར་ཞེས་གསུངས་པ་དེ་སུས་བསྒྲིབས་ནས་མི་སྣང་པར་བྱས། དེ་གཉིས་ངོ་བོ་གཅིག་ན་དྲོད་དང་རྩེ་མོ་དང་ངོ་བོ་གཅིག་པ་ཅིས་འགོག རྒྱུ་འབྲས་ངོ་བོ་
གཅིག་པ་འགལ་ཞིང་དྲོད་ཀྱིས་གཉེན་པོས་གཟུང་བ་རང་བཞིན་མེད་པར་རྟོགས་པར་འགྱུར་རོ་ཞེ་ན། ཁྱེད་ལའང་རྒྱུ་འབྲས་ངོ་བོ་གཅིག་པ་འགལ་ཞིང་བར་ཆད་མེད་པའི་ལམ་ལ་གནས་ངན་ལེན་སྤངས་པ་ཡོད་
པར་འགྱུར་རོ་ཞེས་མཚུངས་སོ། །ཐ་མའང་མི་རིགས་ཏེ་རྫས་གཉིས་བྱུང་བས་ངོ་བོ་གཅིག་པ་ཉམས་པ་ཡིན་ནོ། །གཉིས་བྱུང་ཡང་བྱ་རྫོགས་ཀྱི་སྐད་ཅིག་ལས་མེད་པས་གཅིག་མི་ཉམས་ཞེ་ན། བཅུ་དྲུག་རིམ་པ་
བཞིན་སྐྱེས་ཀྱང་གཅིག་ཏུ་འགྱུར་རོ། །གསུམ་པ་ནི་ཡེ་ཤེས་མཐོང་བ་མཐོང་ལམ་མ་ཡིན་ན་ཆོས་ཉིད་མཐོང་བ་ངམ་མཐོང་ལམ་མ་ཡིན་པ་ཅིས་འགོག མཐོང་ལམ་གཏན་མི་སྲིད་པར་འགྱུར་རོ་ཞེ་ན་ཁོ་བོ་ཡང་དེ་

ཉིད་སྨྲའོ། །གཉིས་པ་ནི་བསྡུས་པ་ལས་བརྡ་བསལ་གྱི་མཐོང་ལམ་འཆད་པའི་དུས་སུ་མངོན་པར་རྟོགས་པའི་མཐའ་ལས་བྱུང་བའི་སྐད་ཅིག་བཅུ་དྲུག་བྱུང་བའི་རིམ་པ་ལྟར་སྐྱེའོ་ཞེས་པ་དང་འགལ་ལོ། །གཞན་ཡང་། །
བདེན་དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །ཞེས་དང༌། །སྡུག་བསྔལ་ལ་སོགས་བདེན་པ་ལ་ཞེས་སོགས་དང་། སྐད་ཅིག་མ་ནི་བཅུ་དྲུག་གིས། ། །
ཁྱད་པར་མཚན་ཉིད་བཤད་པ་ཡིན། །ཞེས་དང། མཐོང་བའི་ལམ་ལ་བཟོད་པ་དང་། །ཤེས་པའི་སྐད་ཅིག་བཅུ་དྲུག་ནི། །བྱང་ཆུབ་སེམས་དཔའ་མི་ལྡོག་པའི། །མཚན་ཉིད་ཡིན་པར་ཤེས་པར་བྱ། །ཞེས་དང་། དེ་
འདྲའི་སྐད་ཅིག་བཅུ་དྲུག་ནི། །བློ་ལྡན་མཐོང་བའི་ལམ་གནས་པའོ། །ཞེས་པ་ལ་སོགས་དུ་མ་དང་འགལ་ལོ། །དེ་དག་ལྡོག་པ་བཅུ་དྲུག་ཡོད་པས་དེ་སྐད་བརྗོད་དོ་ཞེ་ན། མ་ཡིན་ཏེ་འཕགས་པས་བྱམས་སོགས་པ་དག་
གིས་འགྲེལ་པར་མཐོང་བའི་ལམ་གྱིས་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་རྣམས་ལ་ཚད་མེད་པ་རྣམས་ངེས་པར་དགོས་པ་ཡིན་ཏེ། དེ་ལྟ་མ་ཡིན་ན་སྐད་ཅིག་མ་དགུ་པ་ལ་སེམས་ཅན་གྱི་ཁམས་ལ་

༄༅། །ལྟོས་པ་མེད་པར་འགོག་པར་ལྟུང་པར་འགྱུར་བས་སོ་ཞེས་དང་། ཡང་མཐོང་ལམ་གྱི་ཕྱིར་མི་ལྡོག་པའི་རྟགས་ལམ་ལ་རྗེས་བཟོད་འཆད་པ་ན་འདི་ལ་གནས་པ་ནི་རྟོགས་པའི་ཆོས་ཀྱི་སྐད་ཅིག་མ་གཅིག་
ལུས་པ་ཡིན་པའི་ཕྱིར་ཞེས་འཕགས་པས་བཤད་དོ། །ལུང་དེ་རྣམས་རྗེས་ཐོབ་ཡིན་ནོ་ཞེ་ན་འོག་ཏུ་ཤེས་པར་འགྱུར་རོ། །དོན་གསལ་ལས་མཐོང་ལམ་ནི་སྔར་མ་མཐོང་བའི་དོན་མཐོང་བ་ཡིན་ཞིང་དྲན་པ་ནི་སྔོན་མྱོང་
བའི་དངོས་པོ་འདྲིས་པ་ལ་དམིགས་པ་ཡིན་པས་དྲན་པ་ཡང་དག་བྱང་ཆུབ་ཀྱི་ཡན་ལག་མཐོང་ལམ་ལ་ཡོད་པ་མི་རིགས་སོ་ཞེ་ན། མཐོང་ལམ་གྱི་སྐད་ཅིག་མ་དང་པོ་ལ་མེད་ཀྱང་གཉིས་པ་ཡན་ཆད་ལ་དྲན་པ་ཡང་དག་
བྱང་ཆུབ་ཀྱི་ཡན་ལག་ཡོད་པ་མི་རིགས་པ་མེད་དོ་ཞེས་གསུངས་པ་དང་འགལ་ལོ། །ཐེག་ཆེན་གྱིས་ཡིན་པ་ཡང་དེས་ཤེས་སོ། །སེམས་ཀྱི་སྐད་ཅིག་བཅུ་དྲུག་པོ་འདི་དག་རྒྱུན་མ་ཆད་པར་འབྱུང་བས་འཇིག་རྟེན་པའི་
སེམས་སྐྱེ་བའི་སྐབས་མེད་ཅེས་གསུངས་པ་དང་ཡང་འགལ་ལོ། །གཉིས་པ་གཉིས་སུ་འདོད་པ་དགག་པ་གཉིས་ཏེ། དགོད་པ་དང་། དགག་པའོ། །དང་པོ་ནི་ཁ་ཅིག་ཆོས་བཟོད་ཆོས་ཤེས་གཉིས་ནི་མཐོང་སྤང་

རྒྱུན་གཅོད་པ་དང་ཐག་སྲིང་པའི་བར་ཆད་མེད་པ་དང་རྣམ་གྲོལ་གྱི་ལམ་གཉིས་སུ་སྐྱེ་ལ། རྗེས་བཟོད་རྗེས་ཤེས་ནི་གཉིས་ཀར་འདུ་སྟེ། འདི་ལྟར་ཆོས་བཟོད་ཀྱིས་ཆོས་ཉིད་མ་དག་པ་མཐོང་བ་ན་དེ་འཇལ་གྱི་ཡེ་ཤེས་
དེ་ཉིད་ཀྱི་གཞན་རིག་གི་ཆོས་ཉིད་རྟོགས་པ་དང་། རང་རིག་གི་ཆའི་ཆོས་ཉིད་རྟོགས་པ་ལ་རྗེས་བཟོད་རྗེས་ཤེས་སུ་འཇོག་གོ །ཆོས་ཤེས་ཀྱི་ཆོས་ཉིད་དག་པ་མཐོང་བ་ན་ཡེ་ཤེས་འདི་ཉིད་ཀྱི་གཞན་རིག་དང་རང་།
རིག་གི་ཆའི་ཆོས་ཉིད་རྟོགས་པའི་ཆ་ལས་རྗེས་བཟོད་རྗེས་ཤེས་སུ་འཇོག་གོ །དེ་ལྟར་ཡང་བཟོད་པ་དང་ཤེས་པ་ཐམས་ཅད་ཀྱང་མཚན་མ་མེད་པས་གནས་པའི་རྣལ་འབྱོར་ཅན་དུ་རིག་པར་བྱའོ་ཞེས་ཆོས་ཉིད་ཀྱི་
ཡུལ་ཅན་ཁོ་ནར་བཤད་པས་ཤེས་སོ་ཞེས་གྲག་གོ །གཉིས་པ་དེ་དགག་པ་ལ་གཉིས་ཏེ། སྒྲུབ་བྱེད་མེད། གནོད་བྱེད་ཡོད་པའོ། །དང་པོ་ནི་ཁ་ཅིག་ལས་མཚན་མ་མེད་པ་དང་། མཚན་མས་གནས་ཞེས་ཀྱང་བཤད་ལ་
མཚན་མེད་ཁོ་ནར་བཤད་ཀྱང་རྟོགས་པའི་མཚན་མ་མེད་པ་ལ་བརྗོད་པ་ཡིན་ནོ། །གཉིས་པ་ནི་རིག་པས་མི་འཐད། ལུང་དང་འགལ་བའོ། །དང་པོ་ནི་ལྡོག་པ་ཉེར་བཞིར་འགྱུར་ཏེ་ཆོས་བཟོད་ཆོས་ཤེས་བརྒྱད་

༄༅། །པོའི་གཞན་རིག་དང་རང་རིག་གིས་ཆོས་ཉིད་འཇལ་བའི་རྗེས་བཟོད་རྗེས་ཤེས་བརྒྱད་བརྒྱད་ཡོད་པའི་ཕྱིར་རོ། །འདོད་ན་ལྡོག་པ་བཅུ་དྲུག་ཡིན་པ་ཉམས་སོ། །གཞན་ཡང་རང་རིག་དང་གཞན་རིག་
གི་ཆའི་ཆོས་ཉིད་རྟོགས་པ་རྗེས་བཟོད་རྗེས་ཤེས་ཡིན་ཞེས་བཟློག་ན་མཚུངས་སོ། །ཡེ་ཤེས་མཐོང་བའི་མི་འདོད་པ་ནི་སྔར་བཀག་ཟིན་ཏོ། །གཉིས་པ་ནི་བཅུ་དྲུག་ཏུ་བཤད་པའི་ལུང་དུ་མས་གནོད་དོ། །གསུམ་པ་ལ་།
གཉིས་ཏེ། ལུགས་དགོད་པ་དང་དེ་སུན་དབྱུང་བའོ། །དང་པོ་ནི་ལུང་གི་དབང་ཕྱུག་ཁ་ཅིག་མཐོང་བའི་ལམ་ངོ་བོ་བཞིར་སྐྱེས་སྟེ་ཆོས་མཆོག་མན་ཆད་ཆོས་ཐམས་ཅད་སྟོང་པར་བསྒོམ་པས་བདེན་བཞིའི་ཆོས་ཉིད་
མ་དག་པ་རྟོགས་པའི་ཆོས་བཟོད་བཞི་ངོ་བོ་གཅིག་ཏུ་སྐྱེའོ། །བཞིར་འཇོག་པ་ནི་ཡུལ་བདེན་བཞིའི་ཆོས་ཉིད་མ་དག་པ་རྟོགས་པ་དང་། སྡུག་བསྔལ་མཐོང་སྤང་རྒྱུན་གཅོད་པ་ལ་སོགས་པ་བཞི་བྱེད་པས་བཞག་
གོ །དེའི་འོག་ཏུ་ཆོས་ཉིད་དག་པ་རྟོགས་པའི་ཆོས་ཤེས་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། དེ་ཡང་ཡུལ་བཞི་ཡོད་པ་དང་མཐོང་སྤང་ཐག་སྲིང་བའི་བྱེད་པ་བཞི་བྱེད་པས་སོ། །དེའི་འོག་ཏུ་ཡེ་ཤེས་

དང་པོ་གཉིས་ལ་དམིགས་ནས་འདི་གཉིས་ནི་འཕགས་པའི་ཆོས་རྣམས་སྐྱེད་པའི་རྒྱུའོ་ཞེས་འཇལ་བའི་རྗེས་བཟོད་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བཞིར་འཇོག་པ་ཡུལ་བཞི་ཡོད་པས་སོ། །དེའི་རྗེས་ལ་
སྐད་ཅིག་གསུམ་པ་ལ་དམིགས་ནས་ཀུན་རྫོབ་ཀྱི་བདེན་པའི་ཡུལ་ཅན་ཡིན་ནོ། །ཞེས་འཇལ་བའི་ཡེ་ཤེས་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བདེན་དང་བདེན་ལ་བཟོད་པ་དང༌། །ཤེས་པའི་སྐད་ཅིག་རྣམ་བཞི་
ཡིས། །ལམ་ཤེས་ཉིད་ལ་མཐོང་བའི་ལམ། །ཞེས་བཤད་པས་ཤེས་སོ་ཞེས་གྲགས་སོ། །ཡོངས་སྦྱོང་གི་ཁྱད་པར་མི་འདྲ་བ་བཅུ་ཡོད་པའོ། །གཉིས་པ་རྟོགས་པའི་སྒོ་ནས་དབྱེ་བ་ལ་གསུམ་སྟེ། རྟོག་པས་བཏགས་པ་
དགག་པ་དང༌། །དོན་ལ་གནས་པ་དགོད་པ་དང། །དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། ཆོས་དབྱིངས་གསལ་མི་གསལ་དུ་འདོད་པ་དང། ། ཆོས་དབྱིངས་རྟོགས་པ་ལ་ཁྱད་མེད་ཀྱང་ཆོས་སྐུའི་རྟོགས་པ་
ལ་ཁྱད་ཡོད་པར་འདོད་པ་དགག་པའོ། །དང་པོ་ནི་ཁ་ཅིག་ས་བཅུ་ལ་ཆོས་ཀྱི་དབྱིངས་གསལ་མི་གསལ་གྱི་ཁྱད་ཡོད་དེ་བློ་བརྟན་གྱིས་ཆོས་མཆོག་དང་མཐོང་ལམ་ལ་དར་ལྭ་བས་བར་དུ་མ་ཆོད་ལྟ་བུ་ཡོད་པ་དང་།

༄༅། །ས་བཅུ་པ་དང་སངས་རྒྱས་ཀྱི་ས་ལ་དར་སྲབ་མོས་ཆོད་པ་ཙམ་གྱི་ཁྱད་ཡོད་པར་བཤད་པའི་ཕྱིར་རོ་ཞེས་ཟེར་རོ། །དེ་དགག་པ་ལ་གཉིས་ཏེ། སྒྲུབ་བྱེད་དགག་པ་དང་། གནོད་བྱེད་བརྗོད་པའོ། །དང་པོ་
ནི་ཆོས་མཆོག་གི་གནས་སྐབས་ན་རྟོགས་པ་ཕྲ་མོ་ཡོད་པས་མི་གསལ་བ་ཡིན་ཅིང་། ས་བཅུ་པ་ན་སྒོམ་སྤང་ཆུང་དུ་ཡོད་པས་མི་གསལ་ཞེས་བཏགས་པ་ཡིན་ནོ། །གཉིས་པ་ནི་མི་གསལ་བའི་རྒྱུ་དབང་བོ་དང་ཡུལ་།
དང་བློའི་ངོ་བོ་ལ་ཡོད་པ་གསུམ་ཀ་མི་འཐད་དེ། དེ་ཡན་ཆད་ཡིད་དེ་ཁོ་ན་ཉིད་གོམས་པ་ལས་སྐྱེ་དབང་པོ་གཟུགས་ཅན་ལ་མི་བརྟེན་པ་དང། །ཆོས་དབྱིངས་ལ་ཉེ་རིང་མེད་པ་དང། །མཉམ་བཞག་རྟོག་བྲལ་ཡིན་པའི་
ཕྱིར་རོ། །གཉིས་པ་ནི་ཁ་ཅིག་ས་དང་པོ་ནས་སངས་རྒྱས་ཀྱི་སའི་བར་ཆོས་སྐུའི་རྟོགས་པ་ལ་ཁྱད་ཡོད་དེ་ས་དང་པོའི་གནས་སྐབས་ན་ཆོས་དབྱིངས་རང་བཞིན་རྣམ་དག་དང་གློ་བུར་དྲི་མ་མཐོང་སྤང་གིས་དག་པ་ཙམ་
ལས་མེད་དེ་ཡན་ཆད་སྒོམ་སྤང་དགུས་དག་པ་ཡོད་པའོ་ཞེས་ཟེར་རོ། །དེ་ལྟར་ན། ཆོས་དབྱིངས་རྟོགས་པ་ལའང་ཁྱད་ཡོད་པར་ཐལ་ཏེ་དང་པོར་མཆོག་གི་དོན་ལ་སོགས་པའམ་སངས་རྒྱས་ཀྱི་ས་དང་འབྲེལ་བའི་

ཆོས་དབྱིངས་མ་རྟོགས་པས་སོ། །གལ་ཏེ་དེ་ནི་ཆོས་དབྱིངས་ཀྱི་བྱེ་བྲག་རྟོགས་པ་ལ་ཁྱད་བྱུང་པ་ཡིན་གྱི་ཆོས་དབྱིངས་ཙམ་ལྡོག་རྟོགས་པ་ལ་ཁྱད་མེད་དོ་ཞེ་ན། འདིར་ཡང་ཆོས་སྐུའི་བྱེ་བྲག་རྟོགས་པ་ལ་ཁྱད་ཡོད་
ཀྱང་ཆོས་སྐུ་ཙམ་ལྡོག་རྟོགས་པ་ལ་ཁྱད་མེད་དོ་ཞེས་མཚུངས་སོ། །གཉིས་པ་དོན་ལ་གནས་པ་དགོད་པ་ལ་གཉིས་ཏེ། སྤྱི་ཙམ་ལྡོག་རྟོགས་པ་ལ་ཁྱད་མེད་པ་དང་། བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ལ་
གསུམ་སྟེ། ཆོས་དབྱིངས་དང་། ཆོས་སྐུ་དང་། ཆོས་ཅན་ཙམ་རྟོགས་པ་ལ་ཁྱད་པར་མེད་དོ། །དང་པོ་ནི་ས་དང་པོར་ཆོས་དབྱིངས་ཀུན་ཏུ་འགྲོ་བའི་དོན་དུ་རྟོགས་པ་ན་ཆོས་དབྱིངས་ཙམ་རྟོགས་པ་ཡིན་ཏེ་ལྡོག་
པ་ཉིས་ཚོགས་རྟོགས་པ་ལ་ཆིག་རྐྱང་གི་དོན་རྟོགས་པས་ཁྱབ་པའི་ཕྱིར་དང་། དེ་དང་སངས་རྒྱས་ཀྱི་སའི་ཆོས་དབྱིངས་ཙམ་ལ་ལྡོག་པ་ཐ་དད་མེད་པའི་ཕྱིར་རོ། །གཉིས་པ་ནི་ས་དང་པོར་རང་བཞིན་རྣམ་དག་དང་གློ་
བུར་གྱི་དྲི་མ་མཐོང་སྤང་དང་བྲལ་བར་རྟོགས་པ་ན་ཆོས་སྐུ་ཙམ་རྟོགས་ཏེ་རྒྱུ་མཚན་སྔ་མ་གཉིས་སོ། །གསུམ་པ་ནི་ས་དང་པོའི་དུས་ན་དེ་དང་འབྲེལ་པའི་ཆོས་ཅན་སྒྱུ་མ་ལྟ་བུར་རྟོགས་པ་ན་ཆོས་ཅན་ཙམ་སྒྱུ་མ་ལྟ་བུར་

༄༅། །རྟོགས་ཏེ་རྒྱུ་མཚན་སྔ་མ་གཉིས་སོ། །གཉིས་པ་ལ་གསུམ་སྟེ། ཆོས་དབྱིངས་དང་། ཆོས་སྐུ་དང་། ཆོས་ཅན་གྱི་བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ནི་ས་དང་པོར་གཉིས་པ་ལ་སོགས་པའི་ཆོས་
ཅན་མ་སྐྱེས་པས་དེ་དང་འབྲེལ་བའི་ཆོས་དབྱིངས་དངོས་སུ་མ་རྟོགས་པ་དང་། ཡང་ས་བཅུ་ལ་རིམ་པ་བཞིན་ཆོས་དབྱིངས་ཀུན་ཏུ་འགྲོ་བ་དང་། །མཆོག་དང་རྒྱུ་མཐུན་པའི་མཆོག་དང་། ཡོངས་སུ་འཛིན་པ་མེད་པ་
དང་། རྒྱུད་ཐ་དད་མེད་པ་དང་། ཀུན་ནས་ཉོན་མོངས་དག་པ་མ་ཡིན་པ་དང་། གསུང་རབ་ཀྱི་ཆོས་ཐ་དད་མེད་པ་དང་། བྲི་བ་དང་འཕེལ་བ་མེད་པ་དང་། ཉོན་ཡིད་ཀྱི་སྣང་བ་གཞན་དུ་གྱུར་ནས་རྣམ་པར་མི་རྟོག་
པ་ལ་དབང་བ་དང་། འཛིན་པ་ལྔའི་སྣང་བ་གཞན་དུ་གྱུར་ནས་ཞིང་དག་པ་ལ་དབང་བ་དང་། ཡིད་ཤེས་ཀྱི་སྣང་བ་གཞན་དུ་གྱུར་པའི་སོ་སོ་ཡང་དག་པར་རིག་པའི་ཡེ་ཤེས་ལ་དབང་བ་དང་། ཡིད་ཤེས་ཀྱི་ནུས་པ་
གཞན་དུ་གྱུར་པའི་མངོན་པར་ཤེས་པ་ལས་ལ་དབང་བའི་དོན་དུ་རྟོགས་པ་ཡིན་ཏེ་ཇི་སྐད་དུ་དབུས་མཐའ་ལས། ཀུན་ཏུ་འགྲོ་བའི་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང་། །ཡོངས་སུ་འཛིན་པ་མེད་དོན་

དང་། །རྒྱུད་རྣམས་ཐ་དད་མེད་དོན་དང་། །ཉོན་མོངས་རྣམ་དག་མིན་དོན་དང་། །ཐ་དད་མེད་པའི་དོན་ཉིད་དང་། །དྲི་མེད་འཕེལ་བའི་མེད་དོན་དང་། །དབང་ནི་རྣམ་པ་བཞི་ཡི་གནས། །ཞེས་སོ། །དེར་མ་ཚང་
བ་ནི་རྒྱན་ལས། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་དང་། །ཞི་དང་ཡེ་ཤེས་ལས་དག་ལ། །དབང་ནི་རྣམ་པ་བཞི་ཡིན་ནོ། །དབང་དེ་མི་གཡོ་ལ་སོགས་པའི་ས་གསུམ་ལ་ནི་གོ་རིམ་བཞིན། 
གཅིག་ལ་རྣམ་གཉིས་དེ་ལས་གཞན། །དབང་ནི་རེ་རེའི་འདོད་པ་ཡིན། །ཞེས་གསུངས་པས་སོ། །གཉིས་པ་ནི་ས་བཅུའི་རང་བཞིན་རྣམ་དག་དང་གློ་བུར་གྱི་དྲི་བྲལ་རེ་རྟོགས་པ་ཡིན་ཏེ་ཇི་སྐད་དུ་སྡུད་པ་ལས། ཉི་མ་
སྤྲིན་མེད་འོད་ཟེར་འཕྲོ་བས་མུན་བསལ་ལྟར། །མ་རིག་འཐིབ་པོ་བཅོམ་ནས་རང་བྱུང་ཐོབ་པར་འགྱུར་ཞེས་དང་། ས་དགུ་ལ་ནི་ཆེན་པོའོ། །ཆེན་པོ་ལ་སོགས་དྲི་མའི་གཉེན་པོ་ཆུང་ངུའི་ཆུང་ངུ་ལ་སོགས་པའི་ལམ་
ནི་དག་པ་ཡིན་ཞེས་གསུངས་པས་སོ། །གསུམ་པ་ནི་ས་དང་པོའི་དུས་ན་གཉིས་པ་ལ་སོགས་པའི་ཆོས་ཅན་གྱིས་དངོས་པོ་མ་སྐྱེས་པས་དེ་དག་སྒྱུ་མ་ལྟར་དངོས་སུ་མ་རྟོགས་ཤིང་སྐྱེས་པ་ན་རྟོགས་པའི་ཕྱིར་རོ། །

༄༅། །གསུམ་པ་རྩོད་པ་སྤངས་པ་ལ་གཉིས་ཏེ། ཙམ་ལྡོག་རྟོགས་པ་ལ་ཁྱད་པར་མེད་པ་དང་། །བྱེ་བྲག་རྟོགས་པ་ལ་ཁྱད་ཡོད་པ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། སྤང་པ་ལ་ཁྱད་མེད་པར་ཐལ་བ་
དང་། བཅད་ཤེས་ཡོད་པར་ཐལ་བ་སྤངས་པའོ། །དང་པོ་ནི་དེ་ལྟར་ན་སྤང་བྱ་སྤང་པ་ལ་ཁྱད་མེད་པར་ཐལ་ལོ་ཞེ་ན། མཐོང་སྤང་སྤང་པ་ལ་ཁྱད་མེད་པར་ཐལ་བ་ནི་འདོད་ལ། སྒོམ་སྤང་སྤང་པ་ལ་ཁྱད་མེད་པར་ཐལ་
བ་ནི་ཁྱབ་པ་མེད་དོ། །དེ་ལྟ་མ་ཡིན་ན་སྟ་རེ་སྣུན་ཙམ་ལ་ཁྱད་མེད་པས་དང་པོ་སྣུན་པ་ཉིད་ཀྱིས་སྡོང་པོ་ཆེན་པོ་ཆོད་པར་འགྱུར་རོ་ཞེས་མཚུངས་སོ། །གཉིས་པ་ནི་གལ་ཏེ་ཙམ་ལྡོག་རྟོགས་པ་ལ་ཁྱད་མེད་ན་དེ་ཡན་
ཆད་དུ་བཅད་ཤེས་ཡོད་པར་ཐལ་ལོ་ཞེ་ན། དེ་ལ་ཁ་ཅིག་ས་དེ་དག་ཏུ་སྣང་བའི་དོན་ལ་སྒྲོ་འདོགས་འཇུག་པའི་བློ་ཞན་པ་ལོག་པས་སྐད་ཅིག་རེ་རེ་ལ་སྒྲོ་འདོགས་ཆོད་པས་བཅད་ཤེས་མེད་དོ་ཞེས་ཟེར་རོ། །དེ་
མི་འཐད་དེ་སྒྲུབ་བྱེད་མེད་ཅིང་གནོད་བྱེད་ཡོད་པས་སོ། །དང་པོ་ནི་བྱིས་པས་མི་རྟག་པ་མངོན་སུམ་གྱིས་མི་རྟོགས་པའི་སྒྲུབ་བྱེད་ཡིན་གྱི་འཕགས་པ་ལ་བཅད་ཤེས་མེད་པའི་སྒྲུབ་བྱེད་མ་ཡིན་ནོ། །གཉིས་པ་

ནི་དེ་ལྟར་བྱིས་པ་ལ་བཅད་ཤེས་མེད་པ་ཅིས་འགོག ཚད་མས་སྔར་རྟོགས་པའི་དོན་ལ་སྒྲོ་འདོགས་དང་འགལ་བར་འཇུག་པ་ཞེས་པ་དེའི་མཚན་ཉིད་ཚང་བས་དེ་མེད་པར་འགལ་ལོ་ཞེ་ན། དེ་ནི་འཕགས་པ་ལའང་
མཚུངས་སོ། །དེས་ན་དེ་དག་སྔར་མ་རྟོགས་པ་རྟོགས་པ་ཚད་མས་རྟོགས་ཟིན་ལ་འཇུག་པ་བཅད་ཤེས་སོ། །གཉིས་པ་ལ་གསུམ་སྟེ། ཙམ་ལྡོག་རྟོགས་པ་ལ་ཁྱད་ཡོད་པར་ཐལ་བ་དང་། ཆོས་དབྱིངས་མཉམ་བཞག་།
གི་རྟོགས་པར་མི་འཐད་པ་དང་། མཐོང་ལམ་དུ་མ་ཡོད་པར་ཐལ་བ་སྤངས་པའོ། །དང་པོ་ནི་བྱེ་བྲག་རྟོགས་པ་ལ་ཁྱད་པར་ཡོད་པའི་ཕྱིར་སྤྱི་ཙམ་ལྡོག་རྟོགས་པ་ལའང་ཁྱད་ཡོད་པར་ཐལ་ལོ་ཞེ་ན། ཁྱབ་པ་མེད་དོ་
གསེར་དང་དངུལ་གྱི་བུམ་པ་གཉིས་བྱེ་བྲག་རྟོགས་པ་ལ་ཁྱད་ཡོད་ཀྱང་བུམ་ཙམ་རྟོགས་པ་ལ་ཁྱད་མེད་པ་བཞིན་ནོ། །གཉིས་པ་ནི་ཀུན་ཏུ་འགྲོ་བ་ལ་སོགས་པ་མཉམ་བཞག་གི་རྟོགས་པར་མི་འཐད་དེ། འགའ་ཞིག་ཆོས་
ཅན་ཡིན་པས་སོ་ཞེ་ན། ཆོས་ཅན་དེ་དག་རྫུན་པར་དངོས་སུ་རྟོགས་པས་མཉམ་བཞག་གིས་དེས་སྟོང་པའི་ཆོས་ཉིད་རྟོགས་པར་འདོད་པས་ཉེས་པ་མེད་དོ། །གསུམ་པ་ནི་ཆོས་དབྱིངས་ཀྱི་བྱེ་བྲག་སྔར་མ་རྟོགས་པ་

༄༅། །དུ་མ་ཡོད་ན་མཐོང་ལམ་དུ་མར་འགྱུར་རོ་ཞེ་ན། འདི་ལ་ཁ་ཅིག་འདོད་པའོ་ཟེར་བ་ནི་ཤིན་ཏུ་འཁྲུལ་ཏེ་སྒོམ་ལམ་གྱི་རྒྱུན་མིན་པར་ཐལ་བ་ལ་སོགས་པ་དུ་མ་ཡོད་མོད་ཀྱིས་བརྗོད་ཀྱང་མི་དགོས་སོ། །དེས་ན་
ཡོད་ཀྱང་མཐོང་ལམ་གྱི་མཚན་ཉིད་མེད་པས་མཐོང་ལམ་དུ་མར་ག་ལ་འགྱུར། གསུམ་པ་ཕན་ཡོན་གྱི་སྒོ་ནས་དབྱེ་བ་ལ་བཞི་སྟེ། མི་མཐུན་ཕྱོགས་སྤངས་པ་དང་། ལུས་ཁྱད་པར་ཅན་འཛིན་པ་དང་། རྟགས་ཁྱད་པར་།
ཅན་ཐོབ་པ་དང་། ཡོན་ཏན་ཁྱད་པར་ཅན་སྐྱེས་པའོ། །དང་པོ་ནི་ས་རེ་རེའི་མི་མཐུན་ཕྱོགས་རེ་སྤངས་བ་ཡིན་ཏེ་ཇི་སྐད་དུ་དབུས་མཐའ་ལས། ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་མིན་སྒྲིབ་པ་བཅུ། །ས་
བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་གསུངས་པ་ཡིན་ནོ། །གཉིས་པ་ནི་ས་བཅུ་ལ་གནས་པས་རིམ་པ་ལྟར་འཛམ་བུ་གླིང་དང་། གླིང་བཞི་ལ་དབང་བའི་འཁོར་ལོས་སྒྱུར་བའི་རྒྱལ་
པོ་དང་། །སུམ་ཅུ་རྩ་གསུམ་པའི་ལྷའི་རྒྱལ་པོ་བརྒྱ་བྱིན་དང་། མཐའ་བྲལ་གྱི་རབ་མཐའ་བྲལ་དང་། །དགའ་ལྡན་གྱི་ཡོངས་སུ་དགའ་ལྡན་དང་། །འཕྲུལ་དགའི་རབ་འཕྲུལ་དགའ་དང་། །གཞན་འཕྲུལ་དབང་བྱེད་ཀྱི་ལྷའི་

རྒྱལ་པོ་གཞན་འཕྲུལ་དབང་བྱེད་དང་། །སྟོང་སྤྱི་ཕུད་དང་། །སྟོང་གསུམ་ལ་དབང་བའི་འཁོར་ལོས་སྒྱུར་བའི་རྒྱལ་པོ་དང་ཐེག་ཆེན་གྱི་ཆོས་ལ་དབང་སྒྱུར་བའི་དབང་ཕྱུག་ཆེན་པོའི་གནས་གཞན་དང་བཅུར་སྐྱེ་བ་
ལེན་པར་ས་བཅུ་པ་ལས་བཤད་དེ། དེ་དག་ཕལ་ཆེ་རྣམས་སྨིན་དང་ལུགས་སུ་འབྱུང་བའི་དབང་དུ་བྱས་ཀྱི་སེམས་ཅན་གྱི་དོན་དུ་ནི་གང་དུ་ཡང་སྐྱེ་བ་ལེན་ནུས་སོ། །གསུམ་པ་ནི་སྟོང་གསུམ་གཏེར་བྱེ་བ་ཕྲག་ཁྲིག་
བརྒྱ་སྟོང་གིས་གང་བ་དང་། སྟོང་གསུམ་ལག་མཐིལ་ལྟར་མཉམ་པ་ལ་རིན་པོ་ཆེ་བྱེ་བ་ཕྲག་ཁྲིག་བརྒྱ་སྟོང་དུ་མས་བརྒྱན་པ་དང་། །གོ་མཚོན་ཐོགས་ནས་ཕས་རྒོལ་ཚར་གཅོད་པ་དང་། །ཕྱོགས་བཞི་ནས་རླུང་གི་
དཀྱིལ་འཁོར་བཞིས་བཏེགས་པའི་དཀྱིལ་འཁོར་ཆེན་པོ་ལ་མེ་ཏོག་སྣ་ཚོགས་ཀྱིས་འཐོར་བ་དང་། རྒྱན་ཐམས་ཅད་ཀྱིས་བརྒྱན་པའི་བུད་མེད་ཀྱིས་མགོ་ལ་མེ་ཏོག་ཙམ་པ་ཀའི་ཕྲེང་བ་འདོགས་པ་དང་། །ཐེམ་སྐས་
བཞི་དང་ལྡན་པའི་རྫོང་གསེར་གྱི་བྱེ་མ་བརྡལ་ཞིང་ཡན་ལག་བརྒྱད་ལྡན་གྱི་ཆུས་གང་པ་ལ་མེ་ཏོག་ཨུཏྤལ་ལས་བརྒྱན་པ་མཐོང་ནས་དེར་བདག་ཉིད་བརྩེ་བ་དང་། །ངོས་གཡས་གཡོན་ནས་སེམས་ཅན་དམྱལ་

༄༅། །བའི་གཡང་ས་མཐོང་ནས་བདག་ཉིད་མ་སྨྲས་མ་གནད་པར་དེ་ལས་ལོག་པ་དང་། ཕྲག་པ་གཉིས་ནས་རི་དྭགས་ཀྱི་རྒྱལ་པོ་སེང་གེ་རལ་པ་ཅན་ཅོད་པན་ཐོགས་པ་གཅན་གཟན་ཕྲ་མོ་ཐམས་ཅད་སྐྲག་པར་བྱེད་
པ་དང་། འཁོར་ལོས་སྒྱུར་བའི་རྒྱལ་པོ་སྐྱེ་བོ་བྱེ་བ་ཕྲག་ཁྲིག་དུ་མས་བསྐོར་ཞིང་མདུན་གྱིས་བལྟས་ཏེ་མགོའི་སྟེང་ན་རིན་པོ་ཆེ་སྣ་ཚོགས་ཀྱིས་སྨྲས་པའི་གདུགས་དཀར་པོ་འཛིན་པ་དང་། དེ་བཞིན་གཤེགས་པའི་སྐུ་།
མཐོང་སྟེ་གསེར་ལྟ་བུའི་འོད་འདོམ་གང་པས་ཚངས་པ་བྱེ་བ་ཕྲག་ཁྲིག་བརྒྱ་སྟོང་དུ་མས་བསྐོར་ཞིང་མདུན་གྱིས་བལྟས་ནས་ཆོས་སྟོན་པ་མཐོང་བ་བློ་གྲོས་མི་ཟད་པས་ཞུས་པ་ལས་བཤད་དོ། །བཞི་པ་ནི་ས་དང་པོ་ལ་
གནས་པས་ཡོན་ཏན་བརྒྱ་ཕྲག་བཅུ་གཅིག་འཐོབ་སྟེ། སྙོམས་འཇུག་མཐོང་དང་བྱིན་རླབས་དང་། །གཡོ་འགྲོ་སྣང་དང་བསྐལ་པར་གནས། །སྔོན་ཕྱི་ཆོས་སྒོ་ལུས་བརྒྱ་སྟོན། །གཅིག་ལ་བསྐོར་བའི་བརྩོན་འགྲུས་
རྩོམ། །ཞེས་སོ། །གཉིས་པ་ནས་བཅུ་པའི་བར་ནི་བཅུ་ཕྲག་དེ་དག་སྟོང་དང་། འབུམ་དང་བྱེ་བ་དང་བྱེ་བ་ཕྲག་སྟོང་དང་བྱེ་བ་ཕྲག་འབུམ་དང་བྱེ་བ་ཕྲག་བྲག་ཁྲིག་འབུམ་ཕྲག་དང་། སྟོང་གསུམ་འབུམ་ཕྲག་བཅུའི་

རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་པ་འབུམ་ཕྲག་བཅུ་ཚང་བའི་རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་པ་བྱེ་བ་ཕྲག་ཁྲིག་འབུམ་ཕྲག་བཅུའི་རྡུལ་གྱི་གྲངས་དང་མཉམ་པ་ཐོབ་པར་ས་བཅུ་
པ་ལས་བཤད་དོ། །ལྔ་པ་ཇི་ལྟར་དབྱེ་བའི་དོན་ལ་གཉིས་ཏེ། དངོས་དང་རྩོད་པ་སྤངས་པའོ། །དང་པོ་ནི་རྒྱུད་དང་དུས་མི་གཅིག་པས་དངོས་པོ་ཐ་དད་པའོ། །གཉིས་པ་ནི་གལ་ཏེ་ས་དང་པོའི་དུས་ན་གཉིས་པ་ཡོད་
དམ་མེད། ཡོད་ན་རྒྱུ་འབྲས་དུས་མཉམ་པར་འགྱུར་ལ། གཉིས་པ་ལྟར་ན་ཡོད་པ་དང་མེད་པ་གཉིས་དངོས་པོ་ཐ་དད་པར་འགལ་ལོ་ཞེ་ན། ཁྱེད་ལྟར་ན་ཡུལ་གཞན་གྱི་བུམ་པ་ཡུལ་འདིའི་བུམ་པའི་གོ་ས་ན་ཡོད་དམ་
མེད། དང་པོ་ལྟར་ལ་དེ་ཡུལ་འདིའི་བུམ་པ་ལ་ཐིམ་པར་འགྱུར་ལ། གཉིས་པ་ལྟར་ན་ཡོད་མེད་དངོས་པོ་ཐ་དད་པར་འགལ་ལོ། །ཡུལ་ཐ་དད་ན་དངོས་པོ་ཐ་དད་དུ་ཡོད་པས་མི་འགལ་ལོ་ཞེ་ན། འདིར་ཡང་དུས་ཐ་དད་
ན་གཉིས་ཀ་དངོས་པོར་ཡོད་པས་འགལ་བ་ཅི་ཞིག་ཡོད། གསུམ་པ་མཚོན་བྱ་སའི་སྒྲ་དོན་ལ་གཉིས་ཏེ། སྤྱི་དང་བྱེ་བྲག་གི་སྒྲ་དོན་ནོ། །དང་པོ་ནི་རྟེན་ནམ་གཞི་བྱེད་པས་སོ། །གཉིས་པ་ནི་ཆོས་དང་སེམས་ཅན་

༄༅། །རྣམས་དང་ནི། དེའི་བྱ་བ་སངས་རྒྱས་ཉིད། །མཆོག་ལ་སེམས་མཉམ་མཉེས་པའི་ཕྱིར། །འདི་ཡིས་རབ་དགའ་ཁྱད་པར་འཕགས། །ཞེས་པ་དང་། བྱང་ཆུབ་དང་ནི་ཉེ་བ་དང་། །སེམས་ཅན་དོན་སྒྲུབ་
མཐོང་བ་ལ། །རབ་ཏུ་དགའ་བ་སྐྱེས་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །འཆལ་ཚུལ་རྩོམ་པའི་དྲི་བྲལ་ཕྱིར། །དྲི་མ་མེད་པའི་ས་ཞེས་བརྗོད། །ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ། ། །
འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་ལས་འོད་འཕྲོ་ཅན། །སེམས་ཅན་རྣམས་ཡོངས་སྨིན་བྱེད་ཅིང། །རང་གི་སེམས་ཀྱང་བསྲུང་བའི་
ཕྱིར། །བློ་ལྡན་རྣམས་ཀྱིས་སྦྱངས་དཀའ་བ། །དེ་ཕྱིར་སྦྱངས་དཀའ་ཞེས་བརྗོད་དོ། །ཤེས་རབ་ཕ་རོལ་ཕྱིན་བརྟེན་ནས། །འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་འགྱུར་པའི་ཕྱིར། །མངོན་དུ་གྱུར་པའི་
ས་ཞེས་བརྗོད། །བགྲོད་ཅིག་ལམ་དུ་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་བ་ཞེས་ངེས་པར་བརྗོད། །སོ་སོ་ཡང་དག་རིག་བློ་བཟང་། །ས་དེ་ལེགས་

པའི་བློ་གྲོས་ཡིན། །སྤྲིན་བཞིན་གཉིས་ཀྱིས་མཁའི་ཆོས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་མདོ་སྡེ་རྒྱན་ལས་གསུངས་པ་ཡིན་ནོ། །གཉེན་པོའི་ཚོགས་མཐོང་ལམ་ནས་སོ། །ངེས་པར་འབྱུང་བ་ཁྱད་པར་གྱི་
ལམ་གྱི་བསྡུས་པ་ཡིན་ནོ་ཞེས་པས་ས་བཅུ་རྒྱུན་གྱི་ཐ་མ་ན་ཡོད་དོ་ཞེས་སེང་བཟང་གི་ལུགས་སོ། །འཕགས་པ་ལྟར་ན་གོ་ཆ་དང་འཇུག་པ་ཚོགས་ལམ་ནས་སོ། །ཚོགས་ནི་ཆོས་མཆོག་ནས་སོ། །ངེས་འབྱུང་
ནི་མི་མཐུན་ཕྱོགས་སྤོང་བའི་བར་ཆད་མེད་པའི་ལམ་གྱིས་བསྡུས་པ་ཡིན་ཏེ་ཞེས་པས་ས་དང་པོ་ནས་བཅུ་པའི་བར་ནའོ། །དེ་ལྟར་ཡང་སེམས་ཅན་གྱི་དོན་གྱི་ངེས་འབྱུང་ས་བཅུ་ཀ་ལ་བཤད་པས་འགྲུབ་བོ། །
དེ་ལྟར་ན་ས་དང་པོ་ལྟ་བུ་ལ་བསམ་པ་དང་གོང་མའི་སྤང་བྱ་སྤོང་བའི་སྦྱོར་བ་དང་། དེ་ཉིད་སྦྱོར་བ་དང་མཐར་ཐུགས་པ་དང། དེ་ཉིད་སྤོང་བའི་བར་ཆད་མེད་པ་དང་བཞིའི་ཆ་ནས་རིམ་པ་ལྟར་འཇོག་གོ །གསུམ་པ་
ཉམས་སུ་ལེན་ཚུལ་ནི་གོ་ཆའི་སྒྲུབ་པས་གོ་གྱོན། འཇུག་པས་ཐེག་ཆེན་ལ་དངོས་སུ་ཞུགས། ཚོགས་ཀྱིས་རྣམ་བྱང་གི་དཔུང་ཚོགས་བསགས་ནས་ངེས་འབྱུང་གི་སྤང་བྱ་དང་ཕྲལ་ནས་སངས་རྒྱས་ཀྱི་སར་རང་གི་

༄༅། །སེམས་རྒྱུད་ལ་དབང་ཐོབ་པར་བྱེད་པས་དམག་དཔོན་དཔའ་བོའི་དཔེ་བཤད་དོ། །གསུམ་པ་འབྲས་བུ་འབྱུང་བ་ཆེན་པོ་ནི་སངས་རྒྱས་ཀྱི་སར་རང་གཞན་གྱི་དོན་ཕུན་སུམ་ཚོགས་པ་འབྱུང་བའོ། །རྩ་
བའི་གནས་དང་སྦྱར་བ་ནི་སྔར་བསྟན་པའི་རྒྱུ་འབྲས་ཀྱི་རྣམ་པ་ཀུན་ཏེ་མ་ལུས་པའོ། །དེ་མཁྱེན་ཅིང་ཡུལ་དུ་བྱེད་པ་ཉིད་ཅེས་སོ། །དེ་སུའི་ཡིན་ཞེ་ན་ཐུབ་པའི་ཞེས་སོ། །དེའི་རྒྱུ་ལམ་ཤེས་སྟོན་པ་ནི་མོག་མོག་ཅེས་
སོགས་ཏེ་འདི་ལ་གཉིས་ཏེ། རྒྱུ་ཚོགས་ཡན་ལག་དང་། རང་བཞིན་དངོས་པོ། །དང་པོ་ནི་འབྲས་བུ་འདོད་པས་རྒྱུ་དགོས་ཤིང་དེའི་ཡང་རྒྱུ་ལ་འཇུག་དགོས་པས་ནས་ཀྱི་མྱུ་གུ་ལ་ཆོས་གསུམ་དགོས་པ་ལྟར་འདིར་ཡང་
གསུམ་སྟེ། གེགས་བྲལ་གྱི་རྟེན་དང་། ལྷན་ཅིག་བྱེད་པའི་རྐྱེན་དང་། ཉེ་བར་ལེན་པའི་རྒྱུའོ། །རང་བཞིན་བྱེད་ལས་གཉིས་རྐྱེན་གྱི་ཁོངས་སུ་བསྡུའོ། །དང་པོ་ལ་གསུམ་སྟེ། ང་རྒྱལ་སྤང་བྱར་བསྟན་པ་དང་། དེས་
གཞན་ཡང་མཚོན་པ་དང་། །དེས་མཚོན་པའི་རྒྱུ་མཚན་ནོ། །དང་པོ་ལ་གཉིས་ལས་སྔོན་བྱུང་གི་རྐྱེན་ནི་རྣམ་མཁྱེན་ཐོབ་མ་ཐག་རྒྱལ་ཆེན་བཞི་ནས་འོག་མིན་གྱི་བར་གྱི་ལྷའི་འཁོར་མང་པོ་འདུས་པ་ལས་རྒྱལ་ཆེན་

བཞི་ནི་འཇིག་རྟེན་སྐྱོང་བ་དང་། །གཞན་ལྔ་འདོད་པའི་ལོངས་སྤྱོད་དང་ལྡན་པ་དང་། །གཟུགས་ཁམས་པས་བསམ་གཏན་གྱི་ང་རྒྱལ་བྱེད་ཅེས་སེང་བཟང་ཟེར་རོ། །འབུམ་ཊིག་ལས་འོད་དང་ལྡན་པས་སོ་ཞེས་ཟེར་
རོ། །དེ་སངས་རྒྱས་ཀྱིས་མཁྱེན་ནས་དེ་གཅིག་པུའི་དོན་དུ་རང་བཞིན་གྱི་འོད་བཀྱེ་བས་དེ་དག་གི་འོད་མོག་མོག་པོར་མཛད་པས་བདག་གི་འོད་འདི་ནི་ལས་དང་ཉོན་མོངས་པའི་རྣམ་སྨིན་ལས་བྱུང་བ་སངས་
རྒྱས་ཀྱི་ནི་བསོད་ནམས་དང་ཡེ་ཤེས་ལས་བྱུང་བ་ཡིན་ནོ་ཞེས་སྐྱོན་ཡོན་རྟོགས་པས་ང་རྒྱལ་ཆག་ནས་ལམ་ཤེས་སྐྱེ་རུང་བའི་སྐལ་བ་ཅན་དུ་བསྒྲུབས་ནས་འདིར་བསྡུས་པ་མོག་མོག་པོར་བྱེད་ཅེས་སོ། །གཉིས་པ་
རྗེས་འཇུག་གི་རྟེན་ནི་སྔོན་དེ་ལྟར་མཛད་པས་ཆོག་མོད། སྡུད་པ་པོས་བསྡུད་པ་ལ་དགོས་པ་ཅི་ཡོད་སྙམ་ན། ཕྱི་རབ་ཀྱི་སེམས་ཅན་ལམ་ཤེས་སྐྱེ་བར་འདོད་ན་ང་རྒྱལ་སྤང་དགོས་སོ་ཞེས་གོ་བར་བྱ་བའི་དོན་དུ་ཡིན་
ནོ། །གལ་ཏེ་གཉེན་པོ་མེད་པས་མི་ནུས་སོ་སྙམ་ན་མ་ཡིན་ཏེ་ཁམས་ཀྱི་རབ་ཏུ་དབྱེ་བ་གསུངས་པས་སོ། །གཉིས་པ་དེ་གཅིག་པུ་སྤངས་པས་ཆོག་གམ་ཞེ་ན་དེས་མཚོན་པ་སྟེ་གཞན་ཡང་ཆེ་ན་སྤང་དགོས་ཏེ། ཀྲི་ཡ་

༄༅། །པུང་བཟངས་ཀྱི་རྒྱུད་ལས། འདོད་ཆགས་ཤས་ཆེར་མི་གཙང་ཤ་ཚིལ་དང་། །ལག་པ་ཀེང་རུས་ལྟ་བས་རྣམ་པར་ཟློག །བྱམས་དང་སྙིང་རྗེའི་ཆུས་གདམ་ཞེ་སྡང་ལ། གཏི་མུག་ལ་ནི་རྟེན་འབྲེལ་ལམ་གྱིས་
སོ། །ཞེས་པའི་ཚུལ་གྱིས་སོ། །གསུམ་པ་ནི་འཁོར་དེ་དག་ང་རྒྱལ་ཁོ་ན་ཤས་ཆེ་བས་ཡིན་ནོ། །གཉིས་པ་རྐྱེན་ནི་ལ་སོགས་ཞེས་ཏེ་སེམས་བསྐྱེད་དོ། །དེ་ནི་སངས་རྒྱས་འདོད་ལ་དེའི་རྒྱུ་ཚོགས་རྫོགས་པ་ལ་རིགས་
ཅན་གསུམ་ལ་ལམ་གསུམ་སྟོན་པ་ལ་རང་གིས་དེ་ཤེས་དགོས་པས་སོ། །ཡང་ན་སེམས་བསྐྱེད་སངས་རྒྱས་འདོད་ལ་དེའི་རྒྱུ་ཕར་ཕྱིན་དྲུག་ལ་གཙོ་བོ་ཤེས་རབ་ཡིན་པར་གོ་ལ་དེ་ཡང་མཁྱེན་པ་གསུམ་ལས་
གཉིས་པོ་འབྲས་བུ་དང་སྤང་བྱ་ཡིན་པས་དེའི་རྒྱུ་ལམ་ཤེས་ཡིན་པར་གོ་ནས་དེ་ལ་འཇུག་པའི་ཕྱིར་རོ། །གསུམ་པ་རྒྱུ་ནི་སོགས་ཁོངས་ནས་ཐེག་ཆེན་གྱི་རིགས་ཡིན་ལ་དེའང་སེམས་རྒྱུད་སྟོང་ཉིད་དུ་གནས་པས་
ཐམས་ཅད་ལ་ཁྱབ་པ་ཡིན་ཏེ། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །པདྨ་དཀར་པོ་ལས། ང་ལ་

འདི་ནས་ཉན་ཐོས་ལ་སོགས་ཡང་མེད། །ཐམས་ཅད་སངས་རྒྱས་འགྱུར་གྱིས་གསང་ཆེན་གྱིས། །ཞེས་པ་དང་། མ་འོངས་དུས་ནས་ཤ་རིའི་བུ་ཁྱོད་ཀྱང་། །པདྨོ་ཞེས་བྱའི་སངས་རྒྱས་བ་རུ་འགྱུར། །གསུངས་སོ། །
ཞེས་པ་ལྟར་རོ། །དེ་ལྟ་མིན་ཏེ་རིགས་ཆད་དམ་ཉན་རང་གི་རིགས་ཅན་བདེན་ན་སྤང་བྱ་གཏན་ནས་དང་ཕལ་ཆེར་དང་ཕྱོགས་གཅིག་སྤང་དུ་མི་རུང་བས་ཁྱབ་ལ། དེ་ལ་བདེན་པའི་རང་བཞིན་དུ་གྲུབ་པ་གཉེན་པོ་མེད་
པས་ཁྱབ་པ་ལས་གཅིག་དང་དུ་བྲལ་གྱི་རྟགས་ལས་བདེན་པའི་རང་བཞིན་མེད་པར་རྟོགས་པ་དང་། །གཉེན་པོ་བདག་མེད་རྟོགས་པའི་ཤེས་རབ་ཡོད་པར་གྲུབ་པས་དེ་དག་ཁེགས་སོ། །རང་བཞིན་ནི་སེམས་བསྐྱེད་
དམ་ལམ་ཤེས་འཁོར་བར་སྐྱེ་བ་ལེན་པའི་རྒྱུ་ཉོན་མོངས་པ་མི་སྤོང་པའོ། །བྱེད་ལས་ནི་སེམས་ཅན་འཁོར་དུ་མ་བསྡུས་པ་སྡུད་པ་ལ་སོགས་པ་ཡིན་ནོ། །རང་བཞིན་བྱེད་ལས་གཉིས་འགྲེལ་པ་ཆུང་བར་སེམས་
བསྐྱེད་དང་ཆེ་བར་ལམ་ཤེས་ཀྱིས་བཤད་པ་ནི་ཕན་ཚུན་མཚོན་པའི་དོན་དུ་ཡིན་ནོ། །གཉིས་པ་ལམ་ཤེས་པའི་རང་བཞིན་ནི་སློབ་མ་ཞེས་སོགས་ཏེ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའི་ལམ་

༄༅། །ཤེས་སོ། །དེ་གསུམ་གྱི་དོན་ལ་གསུམ་སྟེ། དེ་གསུམ་གྱི་གྲངས་ངེས་པ་དང་། གོ་རིམ་ངེས་པ་དང་། སོ་སོའི་རང་བཞིན་ནོ། །དང་པོ་ནི་འབྲས་བུ་མྱང་འདས་གསུམ་དུ་ངེས་པས་རྒྱུ་ལམ་གསུམ་དུ་
ངེས་སོ། །གཉིས་པ་ནི་དམན་པ་དང་མཆོག་གི་རིམ་པའོ། །གསུམ་པ་ལ་གསུམ་ལས་ཉན་ཐོས་ཀྱི་དབང་དུ་བྱས་པའི་ལམ་ཤེས་ལ་གསུམ་སྟེ། གང་ཤེས་པར་བྱ་བའི་ཡུལ་དང་། དེ་བྱང་ཆུབ་སེམས་དཔས་ཤེས་པར་བྱེད་
ཚུལ་དང་། གནས་སྐབས་ནམ་གྱི་ཚེ་ཤེས་པར་བྱེད་པ་དཔྱད་པའོ། །དང་པོ་ནི་སློབ་མའི་ལམ་གང་ཡིན་པ་དང་ཞེས་པ་ལ་གསུམ་སྟེ། མཚན་ཉིད་དང་། མཚན་གཞི་དང་། མཚོན་བྱའི་སྒྲ་དོན་ནོ། །དང་པོ་ནི་ཐེག་པ་
གསུམ་ལས་དབང་པོ་རྟུལ་པོ་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་དང་པོ་ཚུལ་ཁྲིམས་དག་པར་བྱས་ཏེ་རང་གི་སྡེ་སྣོད་ལ་ཐོས་བསམ་བྱས་ནས་དྲན་པ་ཉེར་བཞག་ལ་སོགས་སྒོམ་སྟེ་དེ་ཡང་སྡེ་
ཚན་བདུན་ནི་གོ་རིམ་བཞིན། ལས་ནི་དང་པོ་པ་དག་དང༌། །ངེས་འབྱེད་ཆ་མཐུན་རྣམ་པ་བཞི། །བསྒོམ་དང་མཐོང་ལ་རབ་ཏུ་ཕྱེ། །ཞེས་སྒོམ་པའོ། །མི་སློབ་པའི་ལམན་ཀུན་འབྱུང་ཙམ་སྤངས་པ་ལྷག་བཅས་ལ། སྡུག་

བསྔལ་གྱི་ཕུང་པོའང་འགག་པ་ལྷག་མེད་ཡིན་ཏེ་དེ་དག་གང་ཟག་གི་བདག་མེད་རྟོགས་པའི་རྣམ་པ་ཅན་ནོ། །གསུམ་པ་ནི་རང་བཞིན་གྱིས་དབང་པོ་རྟུལ་བས་སངས་རྒྱས་ཀྱི་སློབ་མར་ངེས་པས་ན་སློབ་མའི་ལམ་
མོ༑ ༑གཉིས་པ་ནི་སྦྱོར་དངོས་རྗེས་གསུམ་དུ་སེམས་བསྐྱེད་དང་། མི་དམིགས་པར་རྟོགས་པའི་ཤེས་རབ་དང་བསྔོ་བས་ཟིན་པར་བྱེད་པ་སྟེ། མདོ་ལས་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱེད་པ་དང་ལྡན་
བས་ཞེས་དང་། །གཟུགས་མི་རྟག་ཅེས་བྱ་བར་མི་དམིགས་པའི་ཚུལ་གྱིས་ཞེས་དང་སྐབས་གཞན་དུ་བསྔོ་བ་གསུངས་པས་སོ། །གསུམ་པ་ལ་གསུམ་སྟེ། རྟོག་པས་བཏགས་པ་དགག་པ་དང་། །དོན་ལ་གནས་པ་
དགོད་པ་དང་། དེ་ལ་རྩོད་པ་སྤངས་པའོ། །དང་བོ་ལ་གསུམ་སྟེ། སྦྱོར་ལམ་དུ་ཤེས་པར་འདོད་པ་དང་། །ས་བརྒྱད་པ་དང་། ། བཅུ་བར་འདུ་ཡང་སྤངས་རྟོགས་སྣོལ་མར་འདོད་པ་དགག་པའོ། །དང་པོ་ནི་གང་ཟག་
དང་སེམས་ཅན་དང་ཆོས་དང་ཐམས་ཅད་དུ་གཉིས་ཀའི་བརྡ་བས ལ་བའི་མཐོང་ལམ་གསུམ་རིམ་པ་ལྟར་ཉན་ཐོས་དང་རང་སངས་རྒྱས་བྱང་ཆུབ་སེམས་དཔའ་གསུམ་གྱི་མཐོང་ལམ་ཡིན་ཞིང་ཉན་ཐོས་ཀྱི་མཐོང་

༄༅། །ལམ་གྱིས་བྱང་ཆུབ་སེམས་དཔའི་རྩེ་མོ་ལས་མ་སླེབས་པ་རང་སངས་རྒྱས་ཀྱི་མཐོང་སྒོམ་གྱིས་བྱང་ཆུབ་སེམས་དཔའི་བཟོད་པའི་རྟོགས་པ་ལས་མ་སླེབས་ལ་སྒོམ་ལམ་དང་མི་སློབ་པའི་ལམ་ཡང་དེ་ལས་
ཐ་མི་དད་པས་དེ་མན་ཆད་དུ་ཤེས་པར་བྱེད་དོ། །འོན་མཐོང་ལམ་རྟོགས་མེད་སྦྱོར་ལམ་རྟོག་བཅས་སུ་འདུ་བར་མི་རིགས་སོ་ཞེ་ན་ཉན་རང་གི་མཐོང་ལམ་རྟོགས་པ་ལས་མ་འདས་སོ་འབྲོམ་ཟེར་རོ། །འདི་ལ་སྒྲུབ་བྱེད་
མེད་པ་དང་གནོད་བྱེད་ཡོད་པའོ། །དང་པོ་ནི་བརྡ་གསལ་བའི་མཐོང་ལམ་གསུམ་ཉན་ཐོས་ལྟར་ན་ཆོས་བཟོད་དང་ཆོས་ཤེས་དང་རྗེས་བཟོད་རྗེས་ཤེས་གཉིས་ཏེ་གསུམ་གྱི་ཚེ་འདོད་ཁམས་ཀྱི་གང་ཟག་དང་ཆོས་
དང་ཁམས་གོང་མ་གཉིས་ཀྱི་བདག་གཉིས་ཀྱི་སྒྲ་དོན་གྱིས་དབེན་པ་ལ་བཤད་དོ། །བྱང་ཆུབ་སེམས་དཔའི་དེ་ལས་གཞན་དུ་བཤད་ཀྱིས་མཐོང་ལམ་གསུམ་ལ་མ་བཤད་དོ། །གཉིས་པ་ནི་རྟོག་བཅས་ཡིན་ན་བདག་
མེད་མངོན་སུམ་དུ་མ་མཐོང་པར་ཐལ་ལོ། །འདོད་ན་འཕགས་པར་མི་འགྱུར་རོ། །གཞན་ཡང་བྱང་ཆུབ་སེམས་དཔའི་སྦྱོར་ལམ་ན་བསྒོམས་པས་ནི་ཉོན་མོངས་པ་མ་ལུས་པ་སྤངས་ཤིང་ཉོན་མོངས་སྦོང་བྱེད་ཀྱི་སྒོམ་

ལམ་མ་ལུས་པ་སྐྱེས་ཟིན་པར་འགྱུར་ཏེ་དེ་ལྟར་སྤངས་ཤིང་སྐྱེས་པའི་ཉན་རང་དགྲ་བཅོམ་གྱི་སྤངས་རྟོགས་འདུས་པའི་ཕྱིར་རོ། །གཉིས་པ་ནི་ཉན་རང་གི་རྟོགས་པ་ས་བརྒྱད་པ་ལ་བསྐྱེད་པས་དེ་ལ་གཞག་སྟེ་རྣམ་པར་
མི་རྟོག་པ་ལ་དབང་ཐོབ་པས་གཞི་ཤེས་པ་གཞན་ལུགས་ཏེ་གཞི་རྐྱང་ཤེས་པ་ལམ་དང་རྣམ་པ་ལ་བློ་ཁ་མ་ཕྱོགས་པས་སྐྱེད་ནུས་པའི་ཕྱིར་རོ་ཞེས་ལོ་ཙཱ་བ་ཟེར་རོ། །མི་རིགས་ཏེ་དེའི་ཚེ་གང་ཟག་གི་བདག་དང་གཟུང་།
བ་མེད་པར་ཤེས་པའི་ཡེ་ཤེས་དེ་ཉིད་མི་དམིགས་པར་ཤེས་པར་བྱས་སམ་མ་བྱས། དང་པོ་ལྟར་ན་ལམ་ལ་བློ་ཁ་མ་ཕྱོགས་པ་ཉམས་ཤིང་། །གཉིས་པ་ལྟར་ན་ས་བརྒྱད་པར་ཤེས་པར་བྱེད་པ་ཉམས་སོ། །ཡང་
བླ་མ་དག་རྟོགས་པ་ས་དང་པོ་དང་སྤངས་པ་ས་བརྒྱད་པར་འདུས་ཞེས་པ་མི་འཐད་དེ། སྒོམ་ལམ་གང་ཡང་མ་སྐྱེས་ཤིང་སྒོམ་སྤང་གི་ཉོན་མོངས་པ་ཆུང་གསུམ་ཡོད་པའི་ཕྱིར་རོ། །གསུམ་པ་ནི་རྟོགས་པ་ས་དང་པོ་
དང་སྤངས་པ་ས་བཅུ་པའི་ཐ་མར་འདུས་སོ་ཞེས་བླ་མ་གསུངས་པའང་མི་འཐད་དེ། སྤངས་རྟོགས་བཟློག་པར་བྱེད་པ་ནུས་པའི་ཕྱིར་རོ། །གལ་ཏེ་ས་དང་པོར་སྒོམ་སྤང་གི་ཉོན་མོངས་མ་ལུས་པ་སྤངས་པ་ཡོད་པར་

༄༅། །ཐལ་ལོ་ཞེ་ན། ས་དང་པོར་སྒོམ་ལམ་གྱི་རྟོགས་པ་མ་ལུས་པ་ཐོབ་པ་ཡོད་པར་ཐལ་ལོ་ཞེས་མཚུངས་སོ། །གཉིས་པ་དོན་ལ་གནས་པ་ནི་རིགས་ཙམ་ས་དང་པོར་འདུས་ལ་རྫས་མ་ལུས་པ་སངས་རྒྱས་
མན་ཆད་དུ་ཅི་རིགས་པར་འདུས་སོ། །གསུམ་པ་ནི་གལ་ཏེ་རྒྱུན་དུ་ཞུགས་པ་ནས་རང་སངས་རྒྱས་ཀྱི་ཤེས་པ་དང་སྤོང་བ་བྱང་སེམས་བཟོད་པར་འདུས་ཅེས་བཤད་པའི་བཟོད་པ་དེ་འཕགས་པས་མཐོང་ལམ་སྡུག་
བསྔལ་ལ་ཆོས་བཟོད་ལ་བཤད་པ་དང་འགལ་ལོ་ཞེ་ན་ཉན་རང་གི་གཞིའི་རྫས་ཐམས་ཅད་མ་ཤེས་ཀྱང་ཐམས་ཅད་ནི་ཕྱི་དང་ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ་དེ་དག་ཉན་ཐོས་དང་རང་སངས་རྒྱས་
རྣམས་ཀྱིས་ཞེས་པ་ལྟར་རྫས་མ་ལུས་པ་མ་འདུས་ཀྱང་རིགས་འདུས་པ་ལ་དགོངས་པ་ཡིན་ནོ། །གཉིས་པ་བསེ་རུའི་ལམ་གང་དང་ཞེས་པ་ལ་གསུམ་ལས་གང་ཤེས་པར་བྱ་བའི་ཡུལ་ལམ་གསུམ་ལས་མཚན་ཉིད་ནི་
ཐེག་པ་གསུམ་ལས་དབང་པོ་འབྲིང་པོ་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་མཚན་གཞི་ནི་འོག་ཏུ་འཆད་དོ། །གསུམ་པ་མཚོན་བྱའི་སྒྲ་དོན་ནི་བསེ་རུ་དང་འདྲ་སྟེ་རང་གཅིག་པུར་གནས་སོ། །གཉིས་

པ་དང་གསུམ་པ་ནི་སྔར་སོང་ངོ་། །གསུམ་པ་བྱང་ཆུབ་སེམས་དཔའི་ལམ་ཤེས་ལ་གསུམ་སྟེ། མཐོང་ལམ་ཤེས་པ་དང་། །ངེས་འབྱེད་ཆ་མཐུན་མི་སྟོན་པའི་རྒྱུ་མཚན་ནོ། །དང་པོ་ནི་བྱང་ཆུབ་སེམས་དཔའ་ལམ་
གསུམ་མི་དམིགས་པར་མངོན་སུམ་དུ་ཤེས་པ་ནི་ལམ་ཤེས་གསུམ་མོ། །དེ་ཐོབ་པ་ན་རྒྱལ་བློན་མེ་ཆུ་སྟག་སྦྲུལ་ལ་སོགས་པས་མི་ཚུགས་པ་དང་ནད་གང་ཡང་མི་འབྱུང་བ་དགྲ་བཅོམ་པ་བས་ཁྱད་པར་འཕགས་
པ་ཚེ་འདིའི་ཕན་ཡོན་དང་། སྐྱེ་བ་གཞན་དུ་སངས་རྒྱས་དང་མི་འབྲལ་བ་ལ་སོགས་པའི་ཕན་ཡོན་དང་ལྡན་པའི་མཐོང་བའི་ལམ་ཞེས་ཏེ་འདི་ལ་གསུམ་ལས་མཐོང་ལམ་སྐྱེ་བའི་རྒྱུ་ཚོགས་ལའང་གསུམ་ལས་དང་པོ་
གང་ཟག་ནི་གླིང་གསུམ་དུ་སྐྱེས་པའི་སྐྱེས་པ་བུད་མེད་དང་འདོད་ཁམས་ཀྱི་ལྷ་ལ་སྐྱེ་སྟེ་དབང་པོ་རྣོ་ཞིང་ལུང་ཡོད་ལ་སྐྱོ་ཤས་ཆེ་བའོ། །གཟུགས་དང་གཟུགས་མེད་ཀྱི་ལྷ་དང་སྒྲ་མི་སྙན་པ་ལ་མི་སྐྱེ་སྟེ། འདོད་པར་
གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདི་རྩོམ་ཞིང་། །དེ་མཐར་ཕྱིན་ཅེས་འབྱུང་ཕྱིར་རོ། །ཞེས་བཤད་པས་སོ་ཞེས་ཁ་ཅིག་ཟེར་རོ། །འོན་ཀྱང་འདོད་པ་ན་སྤྱོད་པ་དང་གཟུགས་

༄༅། །ན་སྤྱོད་པའི་ལྷའི་བུ་རྣམས་ལས་ལྷ་བྱེ་བ་ཕྲག་དགུ་བཅུ་རྩ་དྲུག་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་ཞེས་ལྷའི་བུ་བློ་གྲོས་རབ་གནས་ཀྱིས་ཞུས་པ་ལས་
བཤད་དོ། །གཉིས་པ་ནི་བསམ་གཏན་ས་དྲུག་ལ་བརྟེན་ནོ་ཞེས་བསྡུ་བར་བཤད་དོ། །འདོད་པ་དང་གཟུགས་མེད་ཀྱི་ས་ལ་མི་རྟེན་ཏེ་རིམ་པ་ལྟར་ཞི་གནས་དང་ལྷག་མཐོང་ཤས་ཆུང་བ་དང་། །མཐོང་ལམ་ནི་དེ་
གཉིས་ཟུང་དུ་འབྲེལ་བ་ཡིན་པས་སོ། །གཉིས་པ་ལ་སོགས་པའི་ཉེར་སྡོགས་ལ་མི་རྟེན་ཏེ་དེ་བས་ལམ་སླ་བའི་དང་པོ་ལ་སོགས་པའི་དངོས་གཞི་ལ་བརྟེན་པས་སོ། །ལམ་རྒྱུད་ལ་སྐྱེད་པར་དཀའ་བས་དང་པོའི་ཉེར་
སྡོགས་ལའང་མི་རྟེན་པར་འགྱུར་རོ་ཞེ་ན། མཐོང་ལམ་དེ་བསམ་གཏན་གྱི་སེམས་ལ་རྟེན་ནི་དགོས་ལ་དངོས་གཞི་མ་ཐོབ་པས་ཐབས་གཞན་མེད་པས་དེའི་ཉེར་སྡོགས་ལ་བརྟེན་དགོས་སོ། །བྱང་ཆུབ་སེམས་དཔའ་ནི་
དངོས་གཞི་ལ་རྟེན་ཏེ་དེའི་སྔར་ཆོས་ཀྱི་རྒྱུན་གྱི་ཏིང་ངེ་འཛིན་ཐོབ་པས་སོ། །གསུམ་པ་ཚོགས་ནི་བསྐལ་པ་གྲངས་མེད་གཅིག་གམ་གསུམ་དུ་ཚོགས་བསགས་པ་ལས་སྐྱེའོ། །གཉིས་པ་སྐྱེས་པའི་ངོ་བོ་མཐོང་ལམ་གྱི་

རང་བཞིན་ལ་གསུམ་སྟེ། དངོས་དང་། དེའི་སྤང་བྱ་དང་། ཇི་ལྟར་སྤོང་བའི་ཚུལ་ལོ། །དང་པོ་ལ་གསུམ་སྟེ། གང་གིས་མཚོན་བྱེད་མཐོང་ལམ་གྱི་མཚན་ཉིད་དང་། དེ་ལྡན་མཚན་གཞིའི་རབ་ཏུ་དབྱེ་བ་དང་། མཚོན་བྱ་
མཐོང་ལམ་གྱི་སྒྲ་དོན་ནོ། །དང་པོ་ལ་གསུམ་སྟེ། རྟོག་པས་བཏགས་པ་དགག་པ་དང་། །དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། དགོད་པ་དང་། དགག་པའོ། །དང་པོ་ནི་ཁ་ཅིག་
སྤྱིའི་མཚན་ཉིད་བདེན་བཞི་དེ་ཁོ་ན་ཉིད་སྔར་མ་མཐོང་བ་མཐོང་བའོ། །ཞེས་སོ། །གཞན་དག་གི་ཆོས་ཉིད་དང་ཡེ་ཤེས་སྔར་མ་མཐོང་བ་མངོན་སུམ་དུ་མཐོང་བ་ཡིན་ནོ་ཞེས་སྨྲ་ལ། ལ་ལ་ནི་བདག་མེད་པའམ་རང་
བཞིན་མེད་པ་སྔར་མ་མཐོང་བ་མངོན་སུམ་དུ་མཐོང་བའོ་བརྗོད་ཅིང་། །གཞན་ནི་འཇིག་རྟེན་ཆོས་མཆོག་གི་འཇུག་ཐོགས་སུ་མི་དམིགས་པའི་ཤེས་རབ་ཏིང་ངེ་འཛིན་དང་མཚུངས་པ་ལྡན་ནོ་ཞེས་ཟེར་རོ། །འགའ་
ཞིག་འཇིག་རྟེན་ལས་འདས་པའི་སྒོམ་ལམ་མ་སྐྱེས་ཀྱི་གོང་དུ་དེ་ཁོ་ན་ཉིད་མངོན་སུམ་དུ་རྟོགས་པའོ་ཞེས་གྲག་གོ །བྱེ་བྲག་གི་མཚན་ཉིད་ནི་རང་སངས་རྒྱས་དང་བྱང་ཆུབ་སེམས་དཔའི་མཐོང་ལམ་གྱི་མཚན་ཉིད་

༄༅། །གང་ཟག་གི་བདག་མེད་དང་གཟུང་བ་ཙམ་མེད་པ་དང་བདག་མེད་པ་མཐའ་དག་སྔར་མ་མཐོང་བ་མངོན་སུམ་དུ་མཐོང་བའོ་ཞེས་པའོ། །བྱང་ཆུབ་སེམས་དཔའི་བདེན་པའི་ཆོས་ཉིད་དང་ཡེ་ཤེས་མཐའ་
དག་སྔར་མ་མཐོང་བའི་དོན་མངོན་སུམ་དུ་མཐོང་བ་སློབ་པའི་རྒྱུད་ཀྱིས་བསྡུས་པའོ། །དེའི་ཚིག་ཟུར་བཞིའི་ཉན་རང་དང་། ཚོགས་སྦྱོར་དང་། སྒོམ་ལམ་དང་། །མི་སློབ་པའི་ལམ་དང་བཞི་ཆོད་དོ་གསུངས་སོ། །
གཉིས་པ་དེ་དགག་པ་ལ་གཉིས་ཏེ། སྤྱི་དང་། བྱེ་བྲག་གི་མཚན་ཉིད་དགག་པའོ། །དང་པོ་ལ་གསུམ་སྟེ། དང་པོ་བཞི་སྤྱི་དང་། ཕྱི་མ་ཁྱད་པར་དང་། ཐམས་ཅད་ཐུན་མོང་དུ་དགག་པའོ། །དང་པོ་ནི་ཉན་ཐོས་ཀྱི་སྐད་ཅིག་
དང་པོ་ལ་དེ་དག་ཡོད་དམ་མེད། དང་པོ་ལྟར་ན་ཕྱི་མ་རྣམས་མཐོང་ལམ་མ་ཡིན་པར་འགྱུར་ཏེ་སྔར་མ་མཐོང་བ་མཐོངབ་མེད་པ་དང་། ཆོས་མཆོག་གི་འཇུག་ཐོགས་སུ་སྐྱེས་པ་མེད་པས་སོ། །མ་གྲུབ་ཏེ་གཞན་བཅོ་ལྔ་པོ་
ལ་ཡོད་དོ་ཞེ་ན། དེ་ལྟར་ན་སྒོམ་ལམ་ན་ཡང་མཐོང་ལམ་ཡོད་པར་འགྱུར་རོ། །གཉིས་པ་ལྟར་ན་དང་པོ་དེ་མཐོང་ལམ་མ་ཡིན་པར་འགྱུར་རོ། །གཉིས་པ་ནི་ཉན་རང་འཕགས་པས་ཐེག་ཆེན་གྱི་མཐོང་ལམ་ཐོབ་པ་དེ་དེ་

མ་ཡིན་དུ་འགྱུར་ཏེ་སྒོམ་ལམ་སྐྱེས་ཟིན་པའི་ཕྱིར་རོ། །གལ་ཏེ་ཐེག་ཆེན་གྱི་སྒོམ་ལམ་མ་སྐྱེས་པས་མ་གྲུབ་བོ་ཞེ་ན། དེ་ལྟར་ན་ཉན་ཐོས་ཀྱི་སྒོམ་ལམ་ཀྱང་ཐེག་ཆེན་གྱི་མཐོང་ལམ་དུ་འགྱུར་རོ། །གསུམ་པ་ནི་དེ་དག་
གནས་སྐབས་དེའི་གཉེན་པོ་དང་ས་ལ་སོགས་པའི་མཚན་ཉིད་ཡིན་པ་གང་གིས་འགོག དེ་དག་གི་མཚན་ཉིད་མི་མཐུན་ཕྱོགས་སྤོང་བྱེད་དང་གཞིར་གྱུར་པ་མེད་པས་མི་རིགས་སོ་ཞེ་ན། མྱ་ངན་ལས་འདས་པར་
ཕྱིན་པར་བྱེད་པ་མེད་པས་ལམ་ལའང་མཚུངས་སོ། །གཉིས་པ་བྱེ་བྲག་གི་མཚན་ཉིད་དགག་པ་ནི་གང་ཟག་གི་བདག་མེད་པ་ཙམ་སྔར་མ་མཐོང་བ་མཐོང་བ་ཉན་ཐོས་ཀྱི་མཐོང་ལམ་དུ་མི་རིགས་ཏེ་སྐད་ཅིག་ཕྱི་མ་
བཅོ་ལྔ་ལ་མ་ཁྱབ་པ་དང་། ཚོགས་དང་སྤྱོད་པའི་རང་སངས་རྒྱས་ཀྱི་མཐོང་ལམ་ཁྱབ་ཆེས་བས་སོ། །ཐོགས་མེད་ཀྱི་ཉན་ཐོས་ཀྱིས་གང་ཟག་གི་བདག་མེད་རྟོགས་ཞེས་བཤད་ནས། རང་སངས་རྒྱས་ཀྱི་ཉན་ཐོས་
དང་མཚུངས་པས་སོ། །ཐེག་པ་ཆེན་པོ་ཐབས་དང་བྲལ་ནས་ཉན་ཐོས་སུ་ལྷུང་བའི་མཐོང་ལམ་ལ་མ་ཁྱབ་པས་སོ། །བྱང་ཆུབ་སེམས་དཔའི་དེ་ཡང་མི་རིགས་ཏེ། གནས་སྐབས་དེའི་ས་དང་གཉེན་པོ་ལ་སོགས་ལ་ཁྱབ་

༄༅། །ཆེས་པ་དང་། །སྔར་མ་མཐོང་བ་མཐོང་བས་ལམ་གོང་མ་ཀུན་ཆོད་པས་སློབ་པས་བསྡུས་པ་དོན་མེད་དོ། །གཉིས་པ་ལ་གཉིས་ཏེ། དངོས་དང་ཤེས་བྱེད་དགོད་པའོ། །དང་པོ་ལ་གཉིས་ཏེ། སྤྱི་དང་བྱེ་བྲག་
གི་མཚན་ཉིད་དོ། །དང་པོ་ནི་སོ་སོའི་འཇིག་རྟེན་ཆོས་མཆོག་རྫོགས་པའི་རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་ཉན་ཐོས་དང་། རང་སངས་རྒྱས་དང་། ཐེག་
ཆེན་གྱི་མཐོང་ལམ་ཐར་པའི་ལམ་གྱི་མཚན་ཉིད་ནི་ཐེག་པ་གསུམ་ལས་དབང་པོ་རྟུལ་པོ་འབྲིང་པོ་རྣོན་པོའི་ཆོས་མཆོག་རྫོགས་པའི་རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །
རིགས་མི་མཐུན་ཕྱེ་ཚུལ་ནི་སླའོ། །དེ་དག་ཀྱང་མཐོང་བའི་ལམ་གང་ཞེ་ན། འཇིག་རྟེན་ཆོས་ཀྱི་མཆོག་གི་འཇུག་ཐོགས་སུ་ཞེས་པ་དང་། བསྒོམ་པའི་ལམ་གང་ཞེ་ན། མཐོང་བའི་ལམ་ལས་གོང་དུ་གྱུར་པ་ཞེས་པ་དང་།
ཅིའི་ཕྱིར་ལམ་ཞེས་བྱ་ཞེ་ན་མྱ་ངན་ལས་འདས་པར་ཕྱིན་པར་བྱེད་པའི་ཕྱིར་ཞེས་དང་། །ཉན་ཐོས་ཀྱི་ཐེག་པ་བ་གང་ཞེ་ན་རང་བཞིན་གྱིས་དབང་པོ་རྟུལ་བ་དང་། །རང་སངས་རྒྱས་ཀྱི་ཐེག་པ་བ་གང་ཞེ་ན་རང་བཞིན་

གྱིས་དབང་པོ་འབྲིང་པོ་དང་། །བྱང་ཆུབ་སེམས་དཔའི་ཐེག་པ་བ་གང་ཞེ་ན་རང་བཞིན་གྱིས་དབང་པོ་རྣོ་བ་དང་ཞེས་ཐོགས་མེད་ཀྱིས་གསུངས་པས་གྲུབ་བོ། །གསུམ་པ་ནི་ཉན་ཐོས་ཀྱི་ཕྱིས་ཐེག་ཆེན་གྱི་མཐོང་ལམ་
ཐོབ་པ་དེ་དེ་མ་ཡིན་དུ་འགྱུར་ཏེ་སྒོམ་ལམ་སྐྱེས་ཟིན་པས་སོ། །དེའི་སྒོམ་ལམ་ལ་སོགས་ཀྱང་ཐེག་ཆེན་གྱི་མཐོང་ལམ་དུ་འགྱུར་ཏེ་དེ་ཉིད་ཀྱིས་ཆོས་མཆོག་རྫོགས་པའི་རྗེས་དང་ཐེག་ཆེན་གྱི་སྒོམ་ལམ་མ་སྐྱེས་
པས་སོ་ཞེ་ན། ཁོ་བོས་སོ་སོའི་ཞེས་མ་བརྗོད་དམ། དེ་ཡང་དབང་པོ་རྟུལ་འབྲིང་རྣོན་པོའི་སོ་སོའི་ཆོས་མཆོག་རྫོགས་ནས་སྒོམ་ལམ་མ་སྐྱེས་པའི་སྔར་ཡིན་ནོ། །ཉན་རང་ཐེག་ཆེན་གྱི་ལམ་དུ་ཞུགས་པ་ན་དབང་པོ་སྶ
རྣོན་པོར་འགྱུར་བ་ཡིན་པས་སྐྱོན་ཅུང་ཟད་ཀྱང་མེད་དོ། །གཉིས་པ་ལ་ལྔ་སྟེ། གང་ལས་དབྱེ་བའི་གཞི་དང་། ཇི་སྙེད་དབྱེ་བའི་གྲངས་དང་། གང་དག་དབྱེ་བའི་དངོས་པོ་དང་། གང་གིས་འབྱེད་པའི་རྒྱུ་མཚན་དང་།
ཇི་ལྟར་དབྱེ་བའི་དོན་ནོ། །དང་པོ་མཐོང་ལམ་ཙམ་མོ། །གཉིས་པ་ནི་གསུམ་དང་བཅུ་དྲུག་གོ །གསུམ་པ་ནི་ཉན་ཐོས་དང་རང་སངས་རྒྱས་དང་ཐེག་པ་ཆེན་པོའི་མཐོང་ལམ་དང་སོ་སོ་རང་ལ་སེམས་ཅན་དང་།

༄༅། །སོ་སོ་རང་ལ་ཆོས་དང་། ཐམས་ཅད་དུ་གཉིས་ཀའི་བརྡ་བསལ་བའི་མཐོང་ལམ་དང་། །སྡུག་བསྔལ་ལ་ཆོས་ཤེས་པའི་བཟོད་པ་ལ་སོགས་པ་བཅུ་དྲུག་གོ །དེ་ཡང་སོ་སོའི་རང་ལ་སེམས་ཅན་དང་ཆོས་དང་
ཐམས་ཅད་དུ་གཉིས་ཀའི་བརྡ་བསལ་བ་ནི་རང་དང་རང་གཞན་གཉིས་ཀའི་རྒྱུད་ལ་གང་ཟག་དང་། །ཆོས་དང་དེ་གཉིས་ཀའི་མཚན་མར་མི་རྟོགས་པའོ། །གལ་ཏེ་དེའི་ཚེ་གཞན་གྱི་རྒྱུད་ཀྱི་ཆོས་ཉིད་རྟོགས་སམ་མ་
རྟོགས༑ དང་པོ་ལྟར་ན་གཟུང་འཛིན་གྲུབ་པར་ཐལ་ལོ། །གཉིས་པ་ལྟར་ན་ཐམས་ཅད་དུ་གཉིས་ཀའི་བརྡ་བསལ་བ་མི་རུང་ངོ་ཞེ་ན། དེས་རང་གཞན་གྱིས་ཁྱད་པར་དུ་མ་བྱས་པའི་ཆོས་ཉིད་ཙམ་གྱི་སྤྱི་རྟོགས་པས་
སྐྱོན་གཉིས་ཀ་མེད་དོ་ཞེས་གསུངས་སོ། །གལ་ཏེ་སྤྱི་ལ་དམིགས་ཏེ་རྟོགས་པར་འགྱུར་རོ་ཞེ་ན། སྒྲ་སྤྱི་དོན་སྤྱི་ལ་དམིགས་པ་མ་གྲུབ་ལ། རིགས་ཀྱི་སྤྱི་ལ་དམིགས་པ་ནི་མ་ངེས་སོ། །བདེན་པ་རེ་རེ་ལ་རྣམ་པ་བཞི་
བཞི་སྟེ་བཅུ་དྲུག་དུ་ཕྱེ་བའི་དོན་ལ་གསུམ་སྟེ། རྟོགས་བྱ་ཡུལ་གྱི་དབྱེ་བ་དང་། རྟོགས་བྱེད་བློའི་དབྱེ་བ་དང་། རྟོགས་པའི་ཚུལ་གྱིས་དབྱེ་བའོ། །དང་པོ་ལ་ལྔ་ལས་དབྱེ་བའི་གཞི་ནི་འཕགས་པའི་བདེན་པ་ཙམ་མོ། །

ཇི་སྙེད་དབྱེ་བའི་གྲངས་ནི་བཞིའོ། །གང་དག་དབྱེ་བའི་ངོ་བོ་ནི་དུཿ ཁ་དང་ཀུན་འབྱུང་འགོག་པ་དང་ལམ་དེ་དག་ཀྱང་འབྲས་བསྡུས་ཀྱི་ཕུང་པོ་ལྔའམ་སྐྱེ་བ་དང་སྐྱེ་བའི་གནས་དང་། །རྒྱུད་བསྡུས་ཀྱི་ཕུང་པོ་ལྔའམ་
ལས་དང་ཉོན་མོངས་དང་། རང་བཞིན་རྣམ་དག་ལ་གློ་བུར་གྱི་དྲི་མས་དག་པའི་རགས་པ་གཉིས་ལྡན་དང་། དེ་མངོན་དུ་བྱེད་པའི་ཤེས་རབ་མཚུངས་ལྡན་དང་བཅས་པའོ། །ཇི་ལྟར་དབྱེ་བའི་དོན་ནི་གཞན་གསུམ་དང་།
འགོག་པ་ནི་དབྱེར་མེད་ཡིན་ལ། གང་གིས་འབྱེད་པའི་རྒྱུ་མཚན་ནི་ཐར་པའི་ལམ་གྱི་དམིགས་ཡུལ་ལ་བཞིར་ཕྱེ་སྟེ། ཉོན་མོངས་དང་རྣམ་བྱང་རྒྱུ་འབྲས་ཀྱི་དབང་དུ་བྱས་པའོ། །དེ་ཡང་འཐོབ་བྱ་འཐོབ་བྱེད་ཡིན་
པས་འགོག་ལམ་ལ་རྒྱུ་འབྲས་སུ་བཏགས་པའོ། །དེ་ལྟ་མ་ཡིན་པར་རྒྱུ་འབྲས་མཚན་ཉིད་པ་ཡིན་ན་འགོག་པ་དངོས་པོར་འགྱུར་རོ། །གཉིས་པ་ལ་གཉིས་ཏེ། ཉན་རང་དང་ཐེག་ཆེན་གྱི་བློའི་དབྱེ་བའོ། །དང་པོ་ནི་སྡུག་
བསྔལ་ལ་ཆོས་བཟོད་ཆོས་ཤེས་དང་རྗེས་བཟོད་རྗེས་ཤེས་ནི་འདོད་ཁམས་དང་ཁམས་གོང་མའི་བདེན་པ་ལ་དམིགས་པ་དུཿཁ་མཐོང་སྤང་གི་ཐོབ་ཐག་གཅོད་པའི་བར་ཆད་མེད་པ་དང་། སྤངས་པ་ཐག་སྲིང་པའི་

༄༅། །རྣམ་གྲོལ་གྱི་ལམ་མོ། །དེ་སྐད་དུ་ཡང་བཟོད་ལ་ཤེས་ལ་གོ་རིམ་བཞིན། །བར་ཆད་མེད་དང་རྣམ་གྲོལ་ལམ། །ཞེས་བཤད་དོ། །བདེན་པ་གཞན་གསུམ་ལ་ཡང་སྦྱོར། དེ་ཡང་དང་པོ་བཅོ་ལྔ་མཐོང་ལམ་ཡིན་
ལ་ཕྱི་མ་གཅིག་པུ་མ་ཡིན་ཏེ་སྔར་མ་མཐོང་བ་མཐོང་བ་མེད་པས་སོ། །དེ་ལྟར་ན་རྗེས་ཤེས་གཞན་གསུམ་ཡང་དེ་མ་ཡིན་དུ་འགྱུར་རོ་ཞེ་ན། དེ་དག་ཉིད་ཀྱང་སྔར་མ་མཐོང་བ་མཐོང་བ་མེད་ཀྱང་སྔར་མ་མཐོང་བ་མཐོང་
བས་བར་དུ་ཆོད་པས་དེ་མ་ཡིན་དུ་མི་འགྱུར་རོ། །ཕྱི་མ་ལ་ནི་དེ་མེད་པས་སོ་ཞེས་བཤད་དོ། །གཉིས་པ་ཐེག་ཆེན་གྱི་བློའི་དབྱེ་བ་ལ་གཉིས་ཏེ། དངོས་དང་། རྩོད་པ་སྤངས་པའོ། །དང་པོ་སྡུག་བསྔལ་ལ་ཆོས་ཤེས་
པའི་བཟོད་པ་ནི་ཆོས་མཆོག་གི་རྗེས་སུ་སྡུག་བསྔལ་གྱི་བདེན་པའི་ཆོས་ཉིད་མངོན་སུམ་དུ་གྱུར་པ་བར་ཆད་མེད་པའི་ལམ་མོ། །ཆོས་ཤེས་ནི་དེའི་རྗེས་སུ་སྡུག་བསྔལ་མཐོང་སྤང་དང་བྲལ་བའི་རྣམ་གྲོལ་མངོན་
སུམ་དུ་བྱེད་པ་རྣམ་པར་གྲོལ་བའི་ལམ་མོ། །རྗེས་སུ་ཤེས་པའི་བཟོད་པ་ནི་དེའི་རྗེས་སུ་ཡེ་ཤེས་སྔ་མ་འདི་གཉིས་འཕགས་པའི་ཆོས་ཀྱི་རྒྱུའོ་ཞེས་རྟོགས་པའོ། །རྗེས་ཤེས་ནི་དེའི་རྗེས་སུ་ཡེ་ཤེས་གསུམ་པོ་དེ་ཉིད་

ངེས་པར་འཛིན་པའོ། །དེའི་རྗེས་སུ་ཀུན་འབྱུང་གི་ཆོས་བཟོད་ལ་སོགས་པའང་སྦྱར་རོ། །གཉིས་པ་ལ་གསུམ་སྟེ། ཡེ་ཤེས་དོན་དམ་དུ་གྲུབ་པ་དང་། མཐོང་ལམ་རྟོག་བཅས་སུ་ཐལ་བ་དང་། ཐེག་ཆེན་གྱི་མཐོང་ལམ་
དུ་མི་འཐད་པ་སྤངས་པའོ། །དང་པོ་ནི་ཡེ་ཤེས་ཕྱི་མ་གཉིས་ཀྱིས་ཡེ་ཤེས་སྔ་མ་སྔ་མ་ཡུལ་དུ་བྱེད་ན་ཡེ་ཤེས་དོན་དམ་དུ་གྲུབ་པར་ཐལ་ཏེ་མཉམ་བཞག་གི་ཡུལ་པ་ཡིན་པས་སོ་ཞེ་ན། མ་གྲུབ་ཏེ་ཏིང་ངེ་འཛིན་ལ་
ཞུགས་ཙམ་ལ་མཉམ་བཞག་ཏུ་མི་འདོད་ཅིང་ཆོས་ཉིད་ཡུལ་དུ་བྱེད་པ་ལ་འདོད་པས་སོ། །གཉིས་པ་ནི་དེ་དག་རྟོག་བཅས་སུ་ཐལ་ཏེ་འདས་པ་ལ་དམིགས་པས་སོ་ཞེ་ན། མི་འགྱུར་ཏེ་སངས་རྒྱས་ཀྱི་ཡེ་ཤེས་བཞིན་
ནོ། གསུམ་པ་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཞེས་ཉན་ཐོས་ཀྱི་མདོ་དང་སྦྱར་བའི་ཕྱིར་ཐེག་ཆེན་གྱི་མཐོང་ལམ་དུ་མི་རིགས་སོ་ཞེ་ན།མ་ཡིན་ཏེ་རྒྱན་ལས། དེ་ནི་དེ་ཡི་འཇིག་རྟེན་
ལས། །འདས་པའི་ཡེ་ཤེས་བླ་མེད་པ། །རྣམ་པར་མི་རྟོག་དྲི་མ་མེད། །འཛིན་པ་གཉིས་དང་བྲལ་བ་ཐོབ། །དེ་ནི་གནས་ཡོངས་གྱུར་པ་སྟེ། །ས་ནི་དང་པོ་ཡིན་པར་འདོད། །ཅེས་པའི་འགྲེལ་པར་དྲི་མ་མེད་པ་ནི་

༄༅། །མཐོང་བས་སྤང་བར་བྱ་བའི་ཉོན་མོངས་པ་མེད་པ་སྟེ་འདི་ནི་རྡུལ་དང་བྲལ་བ་དང་དྲི་མ་དང་བྲལ་བ་ཞེས་བཤད་པ་ཡིན་ནོ་ཞེས་དང་། །རྒྱུད་བླ་ལས། དེས་ནི་འགྲོ་འདི་མཐའ་ཡས་འོད་མངའ་དྲང་སྲོང་ཚེ་
དཔག་མེད་མཐོང་ཞིང་། །མཐོང་ནས་ཀྱང་ནི་ཆོས་མིག་དྲི་མེད་སྐྱེ་སྟེ་བྱང་ཆུབ་མཆོག་ཐོབ་ཤོག །ཅེས་ཐེག་ཆེན་ཉིད་ལའང་བཤད་པའི་ཕྱིར་རོ། །གསུམ་པ་རྟོགས་པའི་རྟོགས་ཚུལ་གྱིས་དབྱེ་བ་ལ་གསུམ་ལས། རྟོག་
པས་བཏགས་པ་དགག་པ་ནི། ཁ་ཅིག་ཆོས་བཟོད་དང་ཆོས་ཤེས་མ་དག་པ་དང་དག་པ་རྟོགས་པར་གཞག་སྟེ་མ་དག་པ་ཆོས་མཆོག་མན་ཆད་ལས་ཁད་ཉེ་བ་དང་རིང་བས་ཞེས་སོ། །ཁ་ཅིག་མཐོང་ལམ་དང་མཐོང་
སྤང་སྐྱེ་འགག་བྱེད་བཞིན་པ་དང་དེས་དབེན་པས་སོ་ཞེས་སྨྲའོ། །ཁ་ཅིག་རྒྱུད་སྒོམ་པ་དང་མཐོང་སྤང་གིས་མ་དག་པས་སོ་ཞེས་གྲག་གོ །དང་པོ་གཉིས་ལྟར་ན་སངས་རྒྱས་ཀྱི་སར་ཡང་དག་མ་དག་རྟོགས་པའི་
ཁྱད་པར་ཡོད་པར་ཐལ་ཏེ། མ་དག་པ་དང་ཁད་ཉེ་རིང་ཡོད་པའི་ཕྱིར་དང་། །སྤང་བྱ་དང་སྐྱེ་འགག་བྱེད་བཞིན་པ་དང་དེས་དབེན་པ་ཡོད་པའི་ཕྱིར་རོ། །ཕྱི་མའང་མི་རིགས་ཏེ་དང་པོ་དག་པ་དང་ཕྱི་མ་མ་དག་པ་རྟོགས་

པར་ཐལ་ཏེ་རྒྱུ་མཚན་མཚུངས་པས་སོ། །གཉིས་པ་ནི་ཆོས་བཟོད་ཆོས་ཤེས་ལ་དག་མ་དག་གི་བརྡ་མ་བཏགས་པས་སྤྱད་བྱ་མ་ཡིན་པའམ་བྱེད་ན་ཡང་མཐོང་སྤང་གི་གནས་ངན་ལེན་གྱིས་མ་དག་པ་དང་དག་པ་
རྟོགས་པ་ཙམ་གྱིས་འཇོག་གོ །ཇི་སྐད་དུ་བག་ལ་ཉལ་སྤང་པའི་དོན་དུ་བར་ཆད་མེད་པའི་ལམ་སྒོམ་ལ། གནས་ངན་ལེན་སྤངས་པའི་ཕྱིར་རྣམ་གྲོལ་གྱི་ལམ་ཡིན་ཞེས་གསུངས་པའི་དོན་ཡང་སྐྱེ་འགག་དུས་མཉམ་
པ་ཡིན་ནོ། །གསུམ་པ་རྩོད་པ་སྤངས་པ་ནི་གནས་ངན་ལེན་ན་རིགས་མཐུན་སྐྱེད་པའི་ནུས་པ་ཡོད་དམ་མེད། དང་པོ་ལྟར་ན་ཆོས་ཤེས་ཀྱང་མ་དག་པར་རྟོགས་པར་ཐལ་ལོ། །གཉིས་པ་ལྟར་ན་དགྲ་བཅོམ་པ་ཡུན་
རིང་པོར་ཡོད་པར་བཤད་པ་དང་འགལ་ལོ་ཞེ་ན། སྤོང་བྱེད་གཉེན་པོ་མ་སྐྱེས་བར་དུ་ཡོད་ལ་སྐྱེས་པ་ན་མེད་པས་སྐྱོན་གཉིས་ཀ་ལས་གྲོལ་ལོ། །བཞི་པ་གང་གིས་འབྱེད་པའི་རྒྱུ་མཚན་ནི་དབང་པོ་རྟུལ་འབྲིང་རྣོ་
གསུམ་གྱིས་དང་། ། རང་གི་རྒྱུད་ལ་གང་ཟག་དང་ཆོས་ཀྱི་བདག་མེད་པ་དང་། །གཞན་གྱི་རྒྱུད་ལ་བདག་མེད་ཡོད་པས་དང་བདེན་པ་རེ་རེ་ལ་རྣམ་པ་བཞི་བཞི་རྟོགས་པའི་དབང་གིས་སོ། །ལྔ་པ་ཇི་ལྟར་དབྱེ་དོན་ནི་

༄༅། །ཡེ་ཤེས་སྐད་ཅིག་བཅུ་དྲུག་པོ་འདི་རྣམས་ངོ་བོ་གཅིག་པའམ་ཐ་དད་པ་ཇི་ལྟར་ཡིན་ཞེ་ན། འདི་ལ་གསུམ་ལས། རྟོགས་པས་བཏགས་པ་དགག་པ་ལ་བཞི་སྟེ། སྐད་ཅིག་གཅིག་དང་། གཉིས་དང་། བཞི་དང་།
གཅིག་དང་བཅུ་དྲུག་ཚོགས་པ་ལ་འདོད་པ་དགག་པའོ། །དང་པོ་ལ་གཉིས་ཏེ། ལུགས་དགོད་པ་དང་། སུན་དབྱུང་བའོ། །དང་པོ་ནི་ཁ་ཅིག་བྱང་ཆུབ་སེམས་དཔའི་མཐོང་ལམ་སྐད་ཅིག་གཅིག་ཏུ་སྐྱེ་ལ། སོ་སོའི་མཚན་
ཉིད་ཀྱང་ཁ་ཅིག་སྡུག་བསྔལ་གྱི་ཆོས་ཉིད་དང་དེ་འཇལ་གྱི་ཡུལ་ཅན་གཉིས་ངོ་བོ་གཅིག་པར་མ་གྲུབ་པ་དང་། རྟེན་དང་བརྟེན་པར་མ་གྲུབ་པ་དང། དེ་གཉིས་ངོ་བོ་ཉིད་མེད་པ་དང་། དེ་གཉིས་ངོ་བོ་ཐ་དད་མེད་པ་
རྣམས་རིམ་པ་ལྟར་ཆོས་བཟོད་ཆོས་ཤེས་རྗེས་བཟོད་རྗེས་ཤེས་ཡིན་པས་ཡེ་ཤེས་མཐོང་བ་མེད་དོ་ཞེས་གྲག་ལ་ཁ་ཅིག་ཆོས་བཟོད་རང་རིག་པའི་ཚུལ་གྱིས་མྱོང་བ་རྗེས་བཟོད་ཡིན་ལ། ཆོས་ཤེས་རང་རིགས་
པའི་ཚུལ་གྱིས་རྗེས་ཤེས་ཡིན་ཞེས་པའི་རྗེས་སུ་འབྲངས་ལ་ཡེ་ཤེས་མཐོང་བ་མི་འཐད་ཅེས་ཟེར་རོ། །དེ་ཡང་བྱ་རྫོགས་ཀྱི་སྐད་ཅིག་ཡིན་པས་ཉིན་གཅིག་འགོར་བའང་སྲིད་དོ། །དོན་དམ་པ་སོ་སོ་རང་གིས་

རིག་པའི་ཡེ་ཤེས་ཀྱི་དབང་དུ་བྱས་ཏེ་སྐད་ཅིག་གཅིག་ཡིན་ལ་ཞེས་དང་། འབྲས་བུའི་མངོན་པར་རྟོགས་པ་སྐད་ཅིག་མ་གཅིག་ཡིན་ལ་ཞེས་དང་། དེ་བཞིན་ཉིད་དང་མཚུངས་པར་བདེན་པ་གཅིག་ཁོ་ནས་སེམས་ཀྱི་
རང་བཞིན་ལས་བརྩམས་ཏེ་མཐོང་བའི་ལམ་རྫོགས་པར་འགྱུར་རོ་ཞེས་བཤད་པས་སོ་ཞེས་སྨྲའོ། །འདི་ལ་སྒྲུབ་བྱེད་མེད་པ་དང་། གནོད་བྱེད་ཡོད་པའོ། །དང་པོ་ནི་དེ་དག་ཀྱང་བཅུ་དྲུག་པོ་ཐམས་ཅད་མཉམ་བཞག་གཅིག་།
ལ་ཆོས་ཉིད་རྟོགས་པའི་རྣམ་པར་གཅིག་པས་དེ་སྐད་བརྗོད་པ་ཡིན་གྱི་བཅུ་དྲུག་པོ་དུས་གཅིག་ཏུ་སྐྱེ་བ་ནི་མ་ཡིན་ནོ། །གཉིས་པ་ལ་གཉིས་ཏེ། རིགས་པས་མི་འཐད་ལུང་དང་འགལ་བའོ། །དང་པོ་ལ་གསུམ་སྟེ། སོ་
སོའི་མཚན་ཉིད་དང་། བར་ཆད་མེད་པ་དང་རྣམ་གྲོལ་གྱི་ལམ་དང་། །ཡེ་ཤེས་མཐོང་པ་མེད་པ་མི་འཐད་པའོ། །དང་པོ་ནི་ཡུལ་བདེན་པ་དང་དེ་འཇལ་གྱི་ཡུལ་ཅན་ངོ་བོ་གཅིག་པར་མ་གྲུབ་སྟེ་ཆོས་བཟོད་དུ་འགྱུར་
ན་རི་བོང་རྭ་དང་དེར་འཛིན་གྱི་ཤེས་པའང་ཆོས་བཟོད་དུ་འགྱུར་རོ། །རྟོགས་པ་ཞེས་དགོས་ན་ཡང་སྒོམ་ལམ་ལ་མཉམ་བཞག་ཀྱང་མཐོང་ལམ་གྱི་ཆོས་བཟོད་དུ་འགྱུར་རོ། །ཕྱི་མ་དེ་ཡང་ཡེ་ཤེས་མཐོང་བ་མི་འདོད་པ་

༄༅། །དང་རྗེས་བཟོད་རྗེས་ཤེས་ཀྱི་ཡེ་ཤེས་སྔ་མ་གཉིས་རང་རིག་པའི་ཚུལ་གྱིས་མྱོང་བར་འདོད་པ་ཁས་བླངས་ནས་འགལབ་སྨྲས་སོ། །གཉིས་པ་ལ་གཉིས་ཏེ། ཉེས་པ་བརྗོད་པ་དང་། ཉེས་སྤོང་གི་ལན་དགག་
པའོ། །དང་པོ་ནི་སྐད་ཅིག་གཅིག་ཡིན་ན་བར་ཆད་མེད་པ་དང་རྣམ་གྲོལ་གྱི་ལམ་གཉིས་མེད་པར་ཐལ་ལོ། །གཉིས་པ་ནི་ཁ་ཅིག་ཐེག་ཆེན་གྱི་མཐོང་ལམ་རྣམ་གྲོལ་གྱི་ལམ་ཁོ་ནར་སྐྱེ་བས་བར་ཆད་མེད་པའི་ལམ་
སུས་ཀྱང་བཤད་པ་མ་མཐོང་བས་འདོད་པའོ་ཞེས་ཟེར་ལ། གཞན་དག་སྤང་བྱ་རྒྱུན་གཅོད་པ་དང་མི་སྐྱེ་བར་བྱེད་པའི་ལྡོག་པ་ལ་ལྟོས་ནས་འཇོག་ཅེས་སྨྲ་ཞིང་། ལ་ལ་ནི་བྱ་རྫོགས་ཀྱི་སྐད་ཅིག་མ་གཅིག་ཡིན་པས་དེ་
གཉིས་རྫས་གཉིས་ལ་བཞག་ཀྱང་སྐྱོན་མེད་དོ་ཞེས་བརྗོད་དོ། །གཉིས་པ་དེ་དགག་པ་ནི་རིམ་པ་ལྟར་མི་རིག་སྟེ་ཐེག་ཆེན་གྱི་སྟེ་བར་ཆད་མེད་པའི་ལམ་ཁོ་ནར་སྐྱེ་ཞེས་མཚུངས་པ་དང་། འཕགས་པས་མཐོང་ལམ་ལ་
གནས་པའི་ཕྱིར་མི་ལྡོག་པའི་རྟགས་ཀྱི་འགྲེལ་པར་བཟོད་པ་ནི་བར་ཆད་མེད་པའི་ལམ་ཡིན་པ་ཉིད་ཀྱིས་ཞེས་དང་། ཤེས་པ་ནི་རྣམ་པར་གྲོལ་བའི་ལམ་ཡིན་པའི་ཕྱིར་ཞེས་གསུངས་པ་དེ་སུས་བསྒྲིབས་ནས་མི་སྣང་

བར་བྱས། དེ་གཉིས་ངོ་བོ་གཅིག་ན་དྲོད་དང་རྩེ་མོ་དང་ངོ་བོ་གཅིག་པ་ཅིས་འགོག རྒྱུ་འབྲས་ངོ་བོ་གཅིག་པ་འགལ་ཞིང་དྲོད་ཀྱིས་གཉེན་པོས་གཟུང་བ་རང་བཞིན་མེད་པར་རྟོགས་པར་འགྱུར་རོ་ཞེ་ན། ཁྱེད་ལའང་
རྒྱུ་འབྲས་ངོ་བོ་གཅིག་པ་འགལ་ཞིང་བར་ཆད་མེད་པའི་ལམ་ལ་གནས་ངན་ལེན་སྤངས་པ་ཡོད་པར་འགྱུར་རོ་ཞེས་མཚུངས་སོ། །ཐ་མའང་མི་རིགས་ཏེ་རྫས་གཉིས་བྱུང་བས་ངོ་བོ་གཅིག་པ་ཉམས་པ་ཡིན་ནོ། །
གཉིས་བྱུང་ཡང་བྱ་རྫོགས་ཀྱི་སྐད་ཅིག་ལས་མེད་པས་གཅིག་མི་ཉམས་ཞེ་ན། བཅུ་དྲུག་རིམ་པ་བཞིན་སྐྱེས་ཀྱང་གཅིག་ཏུ་འགྱུར་རོ། །གསུམ་པ་ནི་ཡེ་ཤེས་མཐོང་བ་མཐོང་ལམ་མ་ཡིན་ན་ཆོས་ཉིད་མཐོང་
བངམ་མཐོང་ལམ་མ་ཡིན་པ་ཅིས་འགོག མཐོང་ལམ་གཏན་མི་སྲིད་པར་འགྱུར་རོ་ཞེ་ན་ཁོ་བོ་ཡང་དེ་ཉིད་སྨྲའོ། །གཉིས་པ་ནི་བསྡུས་པ་ལས་བརྡ་བསལ་གྱི་མཐོང་ལམ་འཆད་པའི་དུས་སུ་མངོན་པར་རྟོགས་པའི་
མཐའ་ལས་བྱུང་བའི་སྐད་ཅིག་བཅུ་དྲུག་བྱུང་བའི་རིམ་པ་ལྟར་སྐྱེའོ་ཞེས་པ་དང་འགལ་ལོ། །གཞན་ཡང་། །བདེན་དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །

༄༅། །ཞེས་དང་། །སྡུག་བསྔལ་ལ་སོགས་བདེན་པ་ལ་ཞེས་སོགས་དང་། །སྐད་ཅིག་མ་ནི་བཅུ་དྲུག་གིས། །ཁྱད་པར་མཚན་ཉིད་བཤད་པ་ཡིན། །ཞེས་དང་། མཐོང་བའི་ལམ་ལ་བཟོད་པ་དང་། །ཤེས་པའི་སྐད་
ཅིག་བཅུ་དྲུག་ནི། །བྱང་ཆུབ་སེམས་དཔའ་མི་ལྡོག་པའི། །མཚན་ཉིད་ཡིན་པར་ཤེས་པར་བྱ། །ཞེས་དང་། དེ་འདྲའི་སྐད་ཅིག་བཅུ་དྲུག་ནི། །བློ་ལྡན་མཐོང་བའི་ལམ་གནས་པའོ། །ཞེས་པ་ལ་སོགས་དུ་མ་དང་། །
འགལ་ལོ། །དེ་དག་ལྡོག་པ་བཅུ་དྲུག་ཡོད་པས་དེ་སྐད་བརྗོད་དོ་ཞེ་ན། མ་ཡིན་ཏེ་འཕགས་པས་བྱམས་ལ་སོགས་པ་དག་གིས་འགྲེལ་པར་མཐོང་བའི་ལམ་གྱིས་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་རྣམས་
ལ་ཚད་མེད་པ་རྣམས་ངེས་པར་དགོས་པ་ཡིན་ཏེ། དེ་ལྟར་མ་ཡིན་ན་སྐད་ཅིག་མ་དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་བར་འགྱུར་བས་སོ་ཞེས་དང་། ཡང་མཐོང་ལམ་གྱི་ཕྱིར་མི་ལྡོག་
པའི་རྟགས་ལམ་ལ་རྗེས་བཟོད་འཆད་པ་ན་འདི་ལ་གནས་པ་ནི་རྟོགས་པའི་ཆོས་ཀྱི་སྐད་ཅིག་མ་གཅིག་ལུས་པ་ཡིན་པའི་ཕྱིར་ཞེས་འཕགས་པས་བཤད་དོ། །ལུང་དེ་རྣམས་རྗེས་ཐོབ་ཡིན་ནོ་ཞེ་ན་འོག་ཏུ་ཤེས་པར་འགྱུར་

རོ༑ ༑དོན་གསལ་ལས་མཐོང་ལམ་ནི་སྔར་མ་མཐོང་བའི་དོན་མཐོང་བ་ཡིན་ཞིང་དྲན་པ་ནི་སྔོན་མྱོང་བའི་དངོས་པོ་འདྲིས་པ་ལ་དམིགས་པ་ཡིན་པས་དྲན་པ་ཡང་དག་བྱང་ཆུབ་ཀྱི་ཡན་ལག་མཐོང་ལམ་ལ་ཡོད་པ་མི་
རིགས་སོ་ཞེ་ན། མཐོང་ལམ་གྱི་སྐད་ཅིག་མ་དང་པོ་ལ་མེད་ཀྱང་གཉིས་པ་ཡན་ཆད་ལ་དྲན་པ་ཡང་དག་བྱང་ཆུབ་ཀྱི་ཡན་ལག་ཡོད་པ་མི་རིགས་པ་མེད་དོ་ཞེས་གསུངས་པ་དང་འགལ་ལོ། །ཐེག་ཆེན་གྱིས་ཡིན་པ་ཡང་
དེས་ཤེས་སོ། །སེམས་ཀྱི་སྐད་ཅིག་བཅུ་དྲུག་པོ་འདི་དག་རྒྱུན་མ་ཆད་པར་འབྱུང་བས་འཇིག་རྟེན་པའི་སེམས་སྐྱེ་བའི་སྐབས་མེད་ཅེས་གསུངས་པ་དང་ཡང་འགལ་ལོ། །གཉིས་པ་གཉིས་སུ་འདོད་པ་དགག་པ་གཉིས་
ཏེ། དགོད་པ་དང་། དགག་པའོ། །དང་པོ་ནི་ཁ་ཅིག་ཆོས་བཟོད་ཆོས་ཤེས་གཉིས་ནི་མཐོང་སྤང་རྒྱུན་གཅོད་པ་དང་ཐག་སྲིང་པའི་བར་ཆད་མེད་པ་དང་རྣམ་གྲོལ་གྱི་ལམ་གཉིས་སུ་སྐྱེ་ལ། རྗེས་བཟོད་རྗེས་ཤེས་
ནི་གཉིས་ཀར་འདུ་སྟེ། འདི་ལྟར་ཆོས་བཟོད་ཀྱིས་ཆོས་ཉིད་མ་དག་པ་མཐོང་བ་ན་དེ་འཇལ་གྱི་ཡེ་ཤེས་དེ་ཉིད་ཀྱི་གཞན་རིག་གི་ཆོས་ཉིད་རྟོགས་པ་དང་། རང་རིག་གི་ཆའི་ཆོས་ཉིད་རྟོགས་པ་ལ་རྗེས་བཟོད་

༄༅། །རྗེས་ཤེས་སུ་འཇོག་གོ །ཆོས་ཤེས་ཀྱི་ཆོས་ཉིད་དག་པ་མཐོང་བ་ན་ཡེ་ཤེས་འདི་ཉིད་ཀྱི་གཞན་རིག་དང་རང་རིག་གི་ཆའི་ཆོས་ཉིད་རྟོགས་པའི་ཆ་ལས་རྗེས་བཟོད་རྗེས་ཤེས་སུ་འཇོག་གོ །དེ་ལྟར་ཡང་
བཟོད་པ་དང་ཤེས་པ་ཐམས་ཅད་ཀྱང་མཚན་མ་མེད་པས་གནས་པའི་རྣལ་འབྱོར་ཅན་དུ་རིག་པར་བྱའོ་ཞེས་ཆོས་ཉིད་ཀྱི་ཡུལ་ཅན་ཁོ་ནར་བཤད་པས་ཤེས་སོ་ཞེས་གྲག་གོ །གཉིས་པ་དེ་དགག་པ་ལ་གཉིས་ཏེ། སྒྲུབ་
བྱེད་མེད། གནོད་བྱེད་ཡོད་པའོ། །དང་པོ་ནི་ཁ་ཅིག་ལས་མཚན་མ་མེད་པ་དང་། མཚན་མས་གནས་ཞེས་ཀྱང་བཤད་ལ་མཚན་མེད་ཁོ་ནར་བཤད་ཀྱང་རྟོགས་པའི་མཚན་མ་མེད་པ་ལ་བརྗོད་པ་ཡིན་ནོ། །གཉིས་
པ་ནི་རིགས་པས་མི་འཐད། ལུང་དང་འགལ་བའོ། །དང་པོ་ནི་ལྡོག་པ་ཉེར་བཞིར་འགྱུར་ཏེ་ཆོས་བཟོད་ཆོས་ཤེས་བརྒྱད་པོའི་གཞན་རིག་དང་རང་རིག་གིས་ཆོས་ཉིད་འཇལ་བའི་རྗེས་བཟོད་རྗེས་ཤེས་བརྒྱད་བརྒྱད་
ཡོད་པའི་ཕྱིར་རོ། །འདོད་ན་ལྡོག་པ་བཅུ་དྲུག་ཡིན་པ་ཉམས་སོ། །གཞན་ཡང་རང་རིག་དང་གཞན་རིག་གི་ཆའི་ཆོས་ཉིད་རྟོགས་པ་རྗེས་བཟོད་རྗེས་ཤེས་ཡིན་ཞེས་བཟློག་ན་མཚུངས་སོ། །ཡེ་ཤེས་མཐོང་བའི་

མི་འདོད་པ་ནི་སྔར་བཀག་ཟིན་ཏོ། །གཉིས་པ་ནི་བཅུ་དྲུག་ཏུ་བཤད་པའི་ལུང་དུ་མས་གནོད་དོ། །གསུམ་པ་ལ་གཉིས་ཏེ། ལུགས་དགོད་པ་དང་དེ་སུན་དབྱུང་བའོ། །དང་པོ་ནི་ལུང་གི་དབང་ཕྱུག་ཁ་ཅིག་མཐོང་བའི་
ལམ་ངོ་བོ་བཞིར་སྐྱེས་སྟེ་ཆོས་མཆོག་མན་ཆད་ཆོས་ཐམས་ཅད་སྟོང་པར་བསྒོམ་པས་བདེན་བཞིའི་ཆོས་ཉིད་མ་དག་པ་རྟོགས་པའི་ཆོས་བཟོད་བཞི་ངོ་བོ་གཅིག་ཏུ་སྐྱེའོ། །བཞིར་འཇོག་པ་ནི་ཡུལ་བདེན་བཞིའི་ཆོས་
ཉིད་མ་དག་པ་རྟོགས་པ་དང་། སྡུག་བསྔལ་མཐོང་སྤང་རྒྱུན་གཅོད་པ་ལ་སོགས་པ་བཞི་བྱེད་པས་བཞག་གོ །དེའི་འོག་ཏུ་ཆོས་ཉིད་དག་པ་རྟོགས་པའི་ཆོས་ཤེས་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། དེ་
ཡང་ཡུལ་བཞི་ཡོད་པ་དང་མཐོང་སྤང་ཐག་སྲིང་བའི་བྱེད་པ་བཞི་བྱེད་པས་སོ། །དེའི་འོག་ཏུ་ཡེ་ཤེས་དང་པོ་གཉིས་ལ་དམིགས་ནས་འདི་གཉིས་ནི་འཕགས་པའི་ཆོས་རྣམས་སྐྱེད་པའི་རྒྱུའོ་ཞེས་འཇལ་བའི་རྗེས་
བཟོད་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བཞིར་འཇོག་པ་ཡུལ་བཞི་ཡོད་པས་སོ། །དེའི་རྗེས་ལ་སྐད་ཅིག་གསུམ་པ་ལ་དམིགས་ནས་ཀུན་རྫོབ་ཀྱི་བདེན་པའི་ཡུལ་ཅན་ཡིན་ནོ། །ཞེས་འཇལ་བའི་ཡེ་ཤེས་

༄༅། །བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བདེན་དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །ཞེས་བཤད་པས་ཤེས་སོ་ཞེས་གྲག་གོ །འདིར་
དབུ་མ་པས་ཆོས་གསུམ་ལྡན་ཏེ་ཆོས་ཀྱི་དབྱིངས་ཀྱི་རང་བཞིན་གྱི་རྣམ་དག་གློ་བུར་གྱི་དྲི་བཅས་སྐྱེ་མཆེད་དྲུག་གི་ཁྱད་པར་རོ། །དེ་ཡང་། ཉོན་མོངས་གོམས་དང་གྲོགས་ན་དང་། །འཕོངས་དང་གཞན་གྱི་དབང་
ཉིད་དེ། །ནོར་རྣམ་ཀུན་གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མི་སྟོན་པས་གསུངས། །ཀུན་ཏུ་ཆོག་མཁྱེན་མཛོད་ཅིག་ཆོག་ཤེས་ན། །ནོར་མི་བདོག་ཀྱང་ཡང་དག་འབྱོར་པ་ལགས། །འདོག་པ་
རྣམས་ལ་སྡུག་བསྔལ་ཇི་སྙེད་པ། །འདོད་ཆུང་རྣམས་ལ་དེ་ལྟ་མ་ལགས་ཏེ། །ཀླུ་མཆོག་རྣམས་ལ་འགོ་བོ་ཇི་སྙེད་པ། །དེ་ལས་བྱུང་བའི་སྡུག་བསྔལ་ཇི་སྙེད་དོ། །མདོར་ན་རིགས་ཀྱི་ཉེས་དམིགས་ནི། །
རྣམ་པ་བཞི་རུ་ཤེས་པར་བྱ། །ཞེས་པ། ཉེས་དམིགས་བཞི་དང་བྲལ་བ་དང་། །སྦྱོར་བའི་སྔོན་དུ་སྙིང་རྗེ་དང་། །མོས་པ་དང་ནི་བཟོད་པ་དང། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ངེས་པར་

བཤད། །ཅེས་པ་རྟགས་བཞི་དང། །རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་རུ་ཐར་བ་དང་། །དེར་ཡང་སྡུག་བསྔལ་ཆུང་ངུ་མྱོང་། །སྐྱོ་བཅས་སེམས་ཅན་སྨིན་པར་བྱེད། །ཅེས་པ་ཕན་ཡོན་བཞི་
དང་ལྡན་པའོ། །དེས་རྟེན་བྱེད་ཚུལ་ཡང་དེ་ལ་དམིགས་ནས་སྒྲུབ་པ་བྱེད་པས་སོ་ཞེས་འབྲེ་གསུང་། རིགས་ལྡན་གྱི་ནོར་བུ་འདམ་རྫབ་དུ་ལྷུང་བ་དྲི་མ་ཕྱིས་པས་ཡོན་ཏན་མངོན་དུ་འགྱུར་བ་ནི་རང་བཞིན་
གྱིས་ཡོན་ཏན་དང་ལྡན་པས་ཡིན་པ་ལྟར། སེམས་ཀྱི་རང་བཞིན་སྟོང་པས་ན་དྲི་མ་གློ་བུར་བ་ཡིན་པས་འདག་ཏུ་རུང་བ་དེ་ལྟ་མིན་ན་དེ་ལྡོག་པའི་ཕྱིར་ཞེས་རྒྱུད་བླ་མ་ནས་བཤད་པ་ལྟར་རོ་ཞེས་ཨར་ཟེར་
རོ། །གཉིས་པ་ལ་གཉིས་ཏེ། ངོ་བོ་དང་དམིགས་ཚུལ་ལོ། །དང་པོ་ནི་དམིགས་པ་ཞེས་ཏེ་སྒྲོ་འདོགས་གཅད་པའི་ཡུལ་ལམ་གཞིའོ། །གཉིས་པ་ནི་ཐ་སྙད་དུ་བྱང་ཆུབ་སེམས་དཔས་ལ་ལ་ནི་བླང་བྱ་ལ་
ལ་ནི་སྤང་བྱ་ལ་ལ་ནི་བཏང་སྙོམས་སུ་བྱ་བ་ཡིན་ལ་དོན་དམ་པར་མི་དམིགས་པར་ཡུལ་དུ་བྱེད་དོ། །བྱང་ཆུབ་སེམས་དཔས་ཆོས་ཐམས་ཅད་རིག་པར་བྱའོ། །མེད་པ་ཡང་དག་པ་ཉིད་ལ་བསླབ་ཅེས་བཤད་དོ། །

༄༅། །གསུམ་པ་ལ་གསུམ་སྟེ། ངོ་བོ་དང་གྲུབ་པའི་ཆོས་སུ་འོང་ཚུལ་དང་། །དམིགས་པ་དང་ཁྱད་པར་བསམ་པའོ། །དང་པོ་ནི་ཁྱེད་དང་ནི་ཞེས་ཏེ། སངས་རྒྱས་ཀྱི་ཡེ་ཤེས་སེམས་ཅན་ཀུན་གྱི་མཆོག་དང་
སྤང་བྱ་མ་ལུས་པ་སྤངས་པ་སྤོང་བ་དང་། ཡེ་ཤེས་བཞི་ཡོན་ཏན་དང་བཅས་པ་རྟོགས་པ་ཆེན་པོ་གསུམ་མོ། །གཉིས་པ་ནི་དེ་འབྲས་བུ་ཡིན་པས་རྒྱུ་གྲུབ་པའི་ཆོས་སུ་ཇི་ལྟར་འོང་སྙམ་ན་འབྲས་བུ་དེ་གསུམ་
གཞན་རྒྱུད་ལ་དོན་དུ་གཉེར་བ་རྒྱུ་མཚན་དུ་བྱ་སྟེ་སྒྲུབ་པ་ལ་འཇུག་པའི་རྒྱུ་མཚན་ཡིན་ནོ། །གསུམ་པ་ནི་གྲུབ་པའི་བློའི་དམིགས་པ་དང་ཆེད་དུ་བྱ་བ་གཉིས་ཡུལ་དུ་བྱེད་ཀྱང་། ད་ལྟ་བ་དང་མ་འོངས་པ་དང་
འབྲེལ་བའི་ཚུལ་དུ་ཡུལ་དུ་བྱེད་པས་བྱེད་ལུགས་མི་འདྲ་སྟེ། མདའ་སྟོང་ལ་སྦྱོར་བ་དང་འབེན་ལ་ཕོག་པ་ལྟ་བུའོ། །འཕགས་པས་བཤད་དོ། །བཞི་པ་ནི་གོ་ཆ་ཞེས་སོགས་ཏེ། གནས་རྩོམ་འབྲས་བུ་འབྱུང་བ་
ཆེ་བདག་ཉིད། །རྒྱལ་སྲས་རྣམས་ཀྱིས་སྒྲུབ་པ་ཡིན་པར་འདོད། །ཅེས་པ་ལ་གསུམ་ལས་དང་པོ་གནས་ནི་སེམས་བསྐྱེད་པ་སྟེ། བྱང་ཆུབ་འདོད་པའི་བློ་སྐྱེས་ན་དེའི་རྒྱུ་ལ་འཇུག་པའི་ཕྱིར་རོ། །གཉིས་པ་ངོ་

བོ་ལ་གསུམ་སྟེ། སོ་སོའི་ངོ་བོ་དང་། །ས་མཚམས་དང་། ཉམས་སུ་ལེན་ཚུལ་ལོ། །དང་པོ་ནི་ཐོག་མར་གོ་ཆའི་བརྩོན་འགྲུས་དེ་ནས་ནི། ཚུལ་བཞིན་རབ་ཞུགས་སྦྱོར་བའི་བརྩོན་འགྲུས་དང་། མ་ཞུམ་མི་
འཁྲུགས་ཆོག་མི་ཤེས་པའི་བརྩོན་འགྲུས་ཞེས་པས། གོ་ཚའི་སྒྲུབ་པ་ནི་གོ་ཆའི་བརྩོན་འགྲུས་ཀྱི་ངོ་བོར་སྐྱེ་སྟེ་ཕར་ཕྱིན་དྲུག་པོ་རེ་རེ་ཡང་དྲུག་དྲུག་ཚང་བར་ཉམས་སུ་བླང་སྙམ་པའོ། །འདིར་གསུམ་སྟེ། །
ཉམས་སུ་བླང་བྱ་ཕར་ཕྱིན་དྲུག་གི་རང་བཞིན་དང་། །དེ་ཉམས་སུ་བླང་ཚུལ་དང་། དེའི་འབྲས་བུའོ། །དང་པོ་ལ་གསུམ་སྟེ། དྲུག་པ་སོ་སོའི་ངོ་བོ་དང་། གྲངས་ངེས་པ་དང་། གོ་རིམ་ངེས་པ་དང་། དང་པོ་ལ་
དྲུག་ལས། སྦྱིན་པ་ལ་གསུམ་སྟེ། མཚན་ཉིད་དང་། །མཚན་གཞིའི་དབྱེ་བ་དང་། །མཚོན་བྱའི་སྒྲ་དོན་ནོ། །དང་པོ་ནི་བདག་གི་ཡོད་པ་གཏོང་བའམ་ཡོངས་སུ་མི་འཛིན་པའོ། །ཕ་རོལ་ཕྱིན་པ་ནི་རབ་ཀྱི་
མཐར་ཐུག་པའོ། །གཞན་ལའང་སྦྱར་རོ། །གཉིས་པ་ནི་མ་ཆགས་པའི་སེམས་པའོ། །དབྱེ་ན་ཕར་ཕྱིན་དྲུག་པོ་ལ་གསུམ་གསུམ་དུ་དགོངས་འགྲེལ་ལ་སོགས་པ་ནས་བཤད་པ་ཟང་ཟིང་དང་། མི་འཇིགས་

༄༅། །པ་དང་། །ཆོས་ཀྱི་སྦྱིན་པའོ། །གསུམ་པ་ནི་དབུལ་བ་འདོར་བས་སོ། །ཚུལ་ཁྲིམས་ཀྱི་མཚན་ཉིད་ནི་ཉེས་སྤྱོད་སྤོང་བའོ། །མཚན་གཞིའི་དངོས་པོ་ནི་སེམས་དཔའ་དགེ་བ་ས་བོན་དང་བཅས་པའོ། །
དེ་ལ་དབྱེ་ན་སྡོམ་པ་དང་། །དགེ་བ་ཆོས་སྡུད་དང་། སེམས་ཅན་དོན་བྱེད་དོ། །སྒྲ་དོན་ནི་ཉོན་མོངས་པས་གདུང་བ་ལས་བསིལ་བར་བྱེད་པའོ། །བཟོད་པའི་མཚན་ཉིད་ནི་སྲན་ཐུབ་པའོ། །མཚན་གཞི་ནི་ཁྲོ་བ་
མེད་པའི་སེམས་དཔའོ། །དབྱེ་ན་སྡུག་བསྔལ་དང་དུ་ལེན་པ་དང། ཆོས་ཟབ་མོ་ལ་མི་སྐྲག་པའམ། ཆོས་ལ་ངེས་པར་སེམས་པ་དང་། གནོད་པ་ལ་ཇི་མི་སྙམ་པའོ། །སྒྲ་དོན་ནི་ཁྲོ་བ་བཟོད་པས་སོ། །བརྩོན་
འགྲུས་ཀྱི་མཚན་ཉིད་ནི་དགེ་བ་ལ་སྤྲོ་བའོ། །མཚན་གཞི་ནི་སེམས་ལས་བྱུང་བ་དགེ་བའོ། །དེ་ལ་དབྱེ་ན་གོ་ཆ་དང་། སྦྱོར་བ་དང་། ཆོག་པར་མི་འཛིན་པའོ། །སྒྲ་དོན་ནི་ཡོན་ཏན་མཆོག་ལ་སྦྱོར་བས་སོ། །
བསམ་གཏན་གྱི་མཚན་ཉིད་ནི་བརྟག་བྱ་ལ་རྩེ་གཅིག་པའོ། །མཚན་གཞི་ནི་གཡེང་པ་མེད་པའི་སེམས་པའོ། །དབྱེ་ན་བདེ་བར་གནས་པ་དང་། ཡོན་ཏན་སྒྲུབ་པ་དང་། སེམས་ཅན་དོན་བྱེད་དོ། །སྒྲ་དོན་ནི་ཡིད་

འཛིན་པས་ནའོ། །ཤེས་རབ་ཀྱི་མཚན་ཉིད་ནི་ཆོས་རབ་ཏུ་འབྱེད་པའོ། །མཚན་གཞི་ནི་གཏི་མུག་མེད་པའི་དགེ་བའོ། །དབྱེ་ན་ཀུན་རྫོབ་དང་། །དོན་དམ་དང་། ། སེམས་ཅན་གྱི་དོན་ལ་དམིགས་པའོ། །སྒྲ་
དོན་ནི་དོན་དམ་ཤེས་པས་སོ། །སྒྲ་དོན་ལ་དགོངས་ནས་རྒྱན་ལས། དབུལ་བ་འདོར་བར་བྱེད་པ་དང་། །བསིལ་བར་བྱེད་དང་ཁྲོ་བཟོད་དང་། །མཆོག་ལ་སྦྱོར་དང་ཡིད་འཛིན་བྱེད། །དོན་དམ་ཤེས་པའི་
ཕྱིར་བཤད་དོ། །ཞེས་སོ། །གཉིས་པ་ནི་གྲངས་ངེས་ནི་གསུམ་སྟེ། གང་ཟག་བདག་གཞན་གྱི་དོན་དང་། བྱ་བ་བསླབ་པ་གསུམ་དང་། འབྲས་བུ་མངོན་མཐོ་ངེས་ལེགས་ལ་ངེས་པའོ། །དང་པོ་ནི་གོང་མ་
གསུམ་གཞན་དོན་ལ་ཕྱི་མ་གསུམ་རང་དོན་སྒྲུབ་པ་སྟེ་མདོ་སྡེ་རྒྱན་ལས། སེམས་ཅན་དོན་ལ་རབ་བརྩོན་པ། །གཏོང་དང་མི་གནོད་བཟོད་པས་སོ། །གནས་དང་གྲོལ་བ་གཞིར་བཅས་པ། །རང་དོན་རྣམ་པ་
ཐམས་ཅད་སྤྱོད་ཅེས་སོ། །གཉིས་པ་ནི་གོང་མ་གསུམ་གྱིས་ལྷག་པ་ཚུལ་ཁྲིམས་དང་། །བསམ་གཏན་དང་ཤེས་རབ་གཉིས་རེ་རེ་དང་། བརྩོན་འགྲུས་ཀྱིས་ཐམས་ཅད་སྒྲུབ་པ་སྟེ་ཇི་སྐད་དུ། བསླབ་གསུམ་

༄༅། །དབང་དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག །ཡང་དག་བཤད་དེ་དང་བོ་གསུམ། །ཐ་མ་གཉིས་ཀྱིས་རྣམ་པ་གཉིས། །གཅིག་ནི་གསུམ་ཅར་ལའང་རྟོགས། །ཞེས་སོ། །གསུམ་པ་ནི་
དང་པོ་བཞིས་མངོན་མཐོ་དང་། ཐ་མ་གཉིས་ཀྱིས་ངེས་ལེགས་སྒྲུབ་པ་སྟེ། ཇི་སྐད་དུ། ལོངས་སྤྱོད་དང་། །ལུས་ཕུན་སུམ་ཚོགས་པ་དང་། །འཁོར་ཕུན་སུམ་ཚོགས་པ་མངོན་མཐོ་དང་། ། རྟག་ཏུ་ཉོན་མོངས་
དབང་ཉིད་མི་འགྲོ་དང་། བྱ་བ་རྣམས་ལ་ཕྱིན་ཅི་མ་ལོག་པའོ་ཞེས་སོ། །གོ་རིམ་ངེས་པའི་རྒྱུ་ཡང་གསུམ་སྟེ། བདོག་པ་ཐམས་ཅད་ཡོངས་སུ་གཏོང་ཞིང་འབྱོར་པ་ལ་མ་ཆགས་པ་ལ་ཁྱིམ་ནས་རབ་ཏུ་བྱུང་
ཞིང་ཚུལ་ཁྲིམས་སྐྱེ་ལ། ཡོ་བྱད་སློང་བའང་དགེ་སྦྱོང་གི་སྤྱོད་པས་བཟོད་པ་དང་། །དེས་དཀའ་སྤྱད་བཟོད་པས་དགེ་བའི་ལས་ལ་བརྩོན་འགྲུས་དང་། དེ་ཐོས་བསམ་བྱས་པ་ལས་བསམ་གཏན་དང་། དེའི་བདག་
རྐྱེན་ལས་ཟག་མེད་ཀྱི་ཤེས་རབ་འབྱུང་བས་སྐྱེ་བའི་གོ་རིམས་སུ་བྱས་པ་དང་། སྦྱིན་པ་བས་ཚུལ་ཁྲིམས་མཆོག་ཏུ་གྱུར་པ་སོགས་པས་དམན་པ་དང་མཆོག་གི་གོ་རིམ་དང་། སྦྱིན་པ་བས་ཚུལ་ཁྲིམས་ཀྱི་མཚན་

ཉིད་ཤེས་པ་དང་བྱ་བ་སྒྲུབ་དཀའ་ཞེས་སོགས་སུ་བྱས་པས་རགས་པ་དང་ཕྲ་བའི་རིམ་པ་སྟེ། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །དེ་དག་
རིམ་པར་བསྟན་པ་ཡིན། །ཞེས་གསུངས་སོ། །གཉིས་པ་དེ་དག་ཉམས་སུ་བླང་པ་ལ་གསུམ་སྟེ། རང་གིས་བླང་པ་དང་། གཞན་དགོད་པ་དང་། གཉིས་ཀའི་ཐབས་ལ་མཁས་པར་བྱ་བའོ། །དང་པོ་ནི་གཅིག་
ལ་ཡང་ཆོས་དྲུག་ཚང་བར་བྱ་བ་དང་། །གཙོ་བོར་མས་རིམ་ནས་སྦྱང་བར་བྱའོ། །གཉིས་པ་ནི་གདུལ་བྱ་ཕ་རོལ་ཏུ་ཕྱིན་པ་དྲུག་གིས་འདུལ་བ་ལ་དེ་སྟོན་པ་དང་། །དེ་ཡང་རེ་རེ་ལ་གནས་ནས་ཀུན་ལ་འགོད་
པའོ། གསུམ་པ་ནི་གདམ་དུ་ཡོད་པ་དང་བླང་དོར་དགོས་པའི་སྐབས་སུ། སྦྱིན་སོགས་ཕ་རོལ་ཕྱིན་པ་རྣམས། །གོང་ནས་གོང་དུ་ཁྱད་ཞུགས་སྤྱད། །ཆུང་དུས་ཕྱིར་ནི་ཆེ་མི་བཏང་། །ཞེས་པ་དང་། གོང་
མའི་མཐུ་ནི་ཡོད་བཞིན་དུ། །འོག་མ་ལ་ནི་སྦྱོར་བ་དང་། །ཞེས་ཤེས་པར་བྱའོ། །དེ་ལྟར་ཉམས་སུ་བླངས་པའི་འབྲས་བུ་ནི་གནས་སྐབས་སུ་ལོངས་སྤྱོད་དང་ལུས་བཟང་བ་ལ་སོགས་པ་འབྱུང་ལ། མཐར་

༄༅། །ཐུག་རྫོགས་པའི་སངས་རྒྱས་འཐོབ་སྟེ། སྦྱིན་པས་ལོངས་སྤྱོད་ཁྲིམས་ཀྱིས་བདེ། །བཟོད་པས་གཟུགས་བཟང་བརྩོན་པས་བརྗིད། །བསམ་གཏན་གྱིས་ནི་བློ་ཡིས་གྲོལ། །སྙིང་བརྩེ་བས་ནི་དོན་
ཀུན་འགྲུབ། བདུན་པོ་འདི་དག་མ་ལུས་པ། །ཅིག་ཅར་ཕ་རོལ་ཕྱིན་པ་ཡིས། །ཡེ་ཤེས་བསམ་མི་ཁྱབ་པའི་ཡུལ། །རྣམ་པ་ཐམས་ཅད་མཁྱེན་ཉིད་འཐོབ། །ཅེས་གསུངས་པ་ཡིན་ནོ། །འཇུག་པ་ནི་སྦྱོར་བའི་
བརྩོན་འགྲུས་དང་། ཚོགས་ནི་ཐེག་ཆེན་གྱི་ཆོས་ལ་མི་ཞུམ་པ་དང་། མི་མཐུན་ཕྱོགས་ཀྱིས་མི་འཁྲུགས་པ་དང་། །ངེས་པར་འབྱུང་བ་ནི་ཆོག་པར་མི་འཛིན་པའི་ངོ་བོར་སྐྱེའོ། །གཉིས་པ་ནི་བརྒྱུད་པ་དང་
མངོན་དུ་བའི་སྦྱོར་བ་ཚོགས་དང་མོས་པ་སྤྱོད་པའི་ས་ལ་གཞག་གོ་ཞེས་པ་གོ་ཆ་དང་འཇུག་པ་ཚོགས་ལམ་ནས་སོ། །ཚོགས་དང་པོ་བཅོ་ལྔ་ཆོས་མཆོག་ཆེན་པོ་ནས་ཏེ་འབྲས་བུ་མཐོང་ལམ་བྱང་ཆུབ་ཆེན་
པོ་དངོས་སུ་འབྱིན་པའི་ཕྱིར་རོ། །སའི་ཚོགས་ས་དང་པོ་ནས་བཅུ་པའི་བར་ན་ཡོད་པའོ། །འདི་ལ་གསུམ་སྟེ་གང་གིས་མཚོན་བྱེད་པའི་མཚན་ཉིད་དང་། དེ་ལྡན་མཚན་གཞིའི་རབ་ཏུ་དབྱེ་བ་དང་། མཚོན་

བྱ་སའི་སྒྲ་དོན་ནོ། །དང་པོ་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་བྱང་ཆུབ་སེམས་དཔའ་འཕགས་པ་སའི་མཚན་
ཉིད་ནི་འཇིག་རྟེན་ལས་འདས་པའི་ཆོས་ཀྱི་བདག་མེད་རྟོགས་པའི་ཤེས་རབ་ཏིང་ངེ་འཛིན་དང་མཚུངས་ལྡན་སློབ་པའི་རྒྱུད་ཀྱིས་བསྡུས་པ་ཡིན་ནོ་ཞེས་ཟེར་རོ། །མི་འཐད་དེ་བསེ་རུ་ལྟ་བུའི་འཕགས་པ་སློབ་
པའི་ས་ལ་ཁྱབ་ཆེ་བ་དང་། དེ་བྱང་ཆུབ་སེམས་དཔའ་འཕགས་པའི་ལམ་གྱི་མཚན་ཉིད་ཡིན་ནོ་ཞེས་མཚུངས་སོ། །ཁ་ཅིག་འཇིག་རྟེན་ལས་འདས་པའི་ཆོས་ཀྱི་བདག་མེད་མཐའ་དག་རྟོགས་པའི་ཤེས་རབ་
སློབ་པའི་རྒྱུད་ཀྱིས་བསྡུས་པ་ལའང་ལམ་དང་མཚུངས་སོ་ཞེས་སྔར་བརྗོད་པ་དེས་ཁེགས་སོ། །དེ་ནི་མཉམ་བཞག་ལ་ཁྱབ་ཆེ་བས་དེས་ན་ཆོས་ཐམས་ཅད་སྒྱུ་མ་ལྟ་བུར་མངོན་སུམ་དུ་མཐོང་ནས་གོམས་པར་བྱེད་
པའི་ཤེས་རབ་ཡོན་ཏན་རྒྱུད་ལ་ཡོད་པ་དང་མེད་པ་གནས་པ་དང་སྐྱེ་བའི་གཞིར་གྱུར་པའོ་ཞེས་བླ་མས་གསུངས་པའང་མི་རིགས་ཏེ། མཉམ་བཞག་ན་མེད་ན་རྗེས་ཐོབ་ནའང་མེད་དོ་ཞེས་མཚུངས་པ་དང་ས་དང་

༄༅། །པོ་ཐོབ་མ་ཐག་དེས་མ་ཡིན་པར་ཐལ་ལོ། །ཁ་ཅིག་རང་བཞིན་མེད་པ་མངོན་སུམ་དུ་རྟོགས་ཤིང་རྟེན་བྱེད་པ་ས་ཙམ་གྱི་མཚན་ཉིད་དོ་ཞེས་གྲག་གོ །དེ་ལྟར་ན་འཇིག་རྟེན་པའི་ལམ་ན་ས་གཏན་མེད་
པར་འགྱུར་རོ། །འདོད་པར་མི་ནུས་ཏེ་སེམས་བསྐྱེད་དེ་ནི་ས་རྣམས་ལ། མོས་དང་ཞེས་མོས་སྤྱོད་ཀྱི་ས་བཤད་པ་དང་འགལ་ལོ། །གཉིས་པ་ལ་གཉིས་ཏེ། སྤྱི་ཡི་དང་བྱེ་བྲག་གི་མཚན་ཉིད་དོ། །དང་པོ་།
ནི་གཞིར་གྱུར་པ་སྟེ། རྒྱུད་བླ་མ་ལས། ས་བཞིན་འགྲོ་བའི་དཀར་པོའི་ཆོས་ཀྱི་སྨན་རྣམས་མ་ལུས་པའི། །རྣམ་པ་ཀུན་ཏུ་གཞིར་གྱུར་པ་ནི་སངས་རྒྱས་ས་ཡིན་ནོ། །ཞེས་བྱེ་བྲག་གི་མཚན་ཉིད་གསུངས་པས་
སྤྱིའི་མཚན་ཉིད་གྲུབ་པ་ཡིན་ནོ། །གཉིས་པ་ལ་གསུམ་སྟེ། ཉན་ཐོས་དང། རང་སངས་རྒྱས་དང་། ཐེག་པ་ཆེན་པོའི་སའི་མཚན་ཉིད་དོ། །དང་པོ་གཉིས་ནི་ཐེག་པ་གསུམ་ལས་དབང་པོ་རྟུལ་པོ་དང་། འབྲིང་པོའི་
ཡོན་ཏན་གྱི་གཞིར་གྱུར་པའོ། །གསུམ་པ་ལ་གཉིས་ཏེ། སྤྱི་དང་བྱེ་བྲག་གི་མཚན་ཉིད་དོ། །དང་པོ་ནི་ཐེག་པ་གསུམ་ལས་དབང་པོ་རྣོན་པོའི་ཡོན་ཏན་གྱི་གཞིར་གྱུར་པའོ། །གཉིས་པ་ལ་གསུམ་སྟེ། སོ་སོ་

སྐྱེ་བོ་དང་། །འཕགས་པ་དང་། སངས་རྒྱས་ཀྱི་སའི་མཚན་ཉིད་དོ། །དང་པོ་ནི་ཐེག་པ་གསུམ་ལས་དབང་པོ་རྣོན་པོའི་ཡོན་ཏན་གྱི་གཞིར་གྱུར་ཅིང་རང་བཞིན་མེད་པ་མངོན་སུམ་དུ་མ་རྟོགས་པ་དང་། ། རྟོགས་
ཀྱང་ཐམས་ཅད་མཁྱེན་པ་མ་ཐོབ་པ་དང་། །གསུམ་པ་ནི་ཡོན་ཏན་གྱི་གཞིར་གྱུར་ཅིང་ཐམས་ཅད་མཁྱེན་པ་ཉིད་ཐོབ་པའོ། །གསུམ་པ་རྩོད་པ་སྤང་པ་ལ་གཉིས་ཏེ། བརྟགས་ན་མི་འཐད་པ་དང་། །ཁྱབ་ཆེ་བར་།
ཐལ་བ་སྤངས་པའོ། །དང་པོ་ནི་གལ་ཏེ་ལམ་ལ་སོགས་པ་ཡོན་ཏན་གྱི་གཞིར་གྱུར་རམ་མ་གྱུར། དང་པོ་ལྟར་ན་དེ་དག་སའི་མཚན་ཉིད་དུ་གྱུར་ལ། གཉིས་པ་ལྟར་ན་ལམ་མ་ཡིན་པར་འགྱུར་རོ་ཞེ་ན། རྒྱུ་རྐྱེན་
ལས་སྐྱེས་པ་བྱས་པའི་མཚན་ཉིད་ཡིན་པ་ལྟར་མི་རྟག་པ་རྒྱུ་རྐྱེན་ལས་སྐྱེས་ན་བྱས་པའི་མཚན་ཉིད་ཡིན་པར་འགྱུར་ལ། མ་སྐྱེས་ན་རྟག་པར་འགྱུར་རོ་ཞེས་མཚུངས་སོ། །གཉིས་པ་ནི་འཇིག་རྟེན་པའི་ལམ་
ནས་ས་མེད་པས་དེའི་མཚན་ཉིད་གཞིར་གྱུར་པ་ཡོད་པས་ཁྱབ་ཆེ་འོ་ཞེ་ན་ས་མེད་པར་མ་གྲུབ་པའོ། །གལ་ཏེ་དེ་ལྟར་ན་ས་རབ་ཏུ་དགའ་བ་ས་དང་པོ་མ་ཡིན་པར་འགྱུར་རོ་ཞེ་ན། ས་ཙམ་གྱི་དང་པོ་མ་ཡིན་པ་ནི་

༄༅། །འདོད་ལ། བྱང་ཆུབ་སེམས་དཔའ་འཕགས་པ་ས་དང་པོ་མ་ཡིན་པ་ཐལ་བ་ནི་ཁྱབ་པ་མེད་དོ། །གཞན་ཡང་ཆུང་ངུའི་ཆུང་སོགས་དབྱེ་བ་ཡིས་ཞེས་པའི་སྒོམ་ལམ་ཆུང་ངུའི་ཆུང་དུ་དེ་ཆུང་ངུས་
ཆུང་ངུ་རང་མ་ཡིན་པར་འགྱུར་སྟེ་དེ་བས་ཀྱང་ཆུང་བའི་མཐོང་ལམ་ལ་སོགས་པས་སོ་ཞེས་མཚུངས་སོ། །གཉིས་པ་དེ་ལྡན་མཚན་གཞིའི་དབྱེ་བ་ལ་ལྔ་སྟེ། གང་ལས་དབྱེ་བའི་གཞི་དང་། ཇི་སྙེད་དབྱེ་བའི་
གྲངས་དང་། གང་དག་དབྱེ་བའི་དངོས་པོ་དང་། གང་གིས་འབྱེད་པའི་རྒྱུ་མཚན་དང་། ཇི་ལྟར་དབྱེ་བའི་དོན་ནོ། །དང་པོ་ནི་མཚན་ཉིད་དེ་ལྡན་གྱི་ས་ཙམ་མོ། །གཉིས་པ་ནི་གསུམ་མམ་བཞིའམ་གཉིས་སམ་བཅུ་
གཅིག་གོ །གསུམ་པ་ནི་ཉན་ཐོས་དང་། རང་སངས་རྒྱས་དང་ཐེག་པ་ཆེན་པོའི་སའམ། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་བཞིན་
སྒྲིབ་པ་སྤངས་པའོ། །ཞེའམ། སོ་སོ་སྐྱེ་བོ་དང་འཕགས་པའི་སའམ། རབ་དགའ་ཤིན་ཏུ་དྲི་མ་མེད། །འོད་བྱེད་པ་དང་འོད་འཕྲོ་ཅན། །སྦྱང་དཀའ་དེ་བཞིན་མངོན་དུ་གྱུར། །རིང་དུ་སོང་དང་མི་གཡོ་བ། །

ལེགས་པའི་བློ་གྲོས་ཆོས་ཀྱི་སྤྲིན། །ཞེས་བྱང་ཆུབ་སེམས་དཔའི་ས་བཅུ་དང་སངས་རྒྱས་ཀྱི་ས་སྟེ་བཅུ་གཅིག་གོ །བཞི་པ་ལ་གསུམ་སྟེ་གང་ཟག་དང་དེའི་བྱེ་བྲག་ལ་ས་མཚམས་དང་། །དེའི་བྱེ་བྲག་ལ་
ཡོན་ཏན་གྱི་སྒོ་ནས་དབྱེ་བའོ། །དང་པོ་ནི་ཐེག་པ་གསུམ་གྱི་སར་བྱེ་བའོ། །གཉིས་པ་ནི་དེ་ལས་གཞན་རྣམས་སོ། །གསུམ་པ་ལ་གསུམ་སྟེ། ངོ་བོ་དང་རྟོགས་པ་དང་། །ཕན་ཡོན་གྱི་སྒོ་ནས་དབྱེ་བའོ། །དང་།
པོ་ལ་གསུམ་སྟེ། བསླབ་པ་གསུམ་དང་། ཕར་ཕྱིན་བཅུ་དང་། ཡོངས་སྦྱོང་གི་ཁྱད་པར་རྒྱུ་མཚན་དུ་བྱས་པའོ། །དང་པོ་ལ་གསུམ་སྟེ། བསླབ་པ་གསུམ་གྱི་རྒྱུ་དང་། །ངོ་བོ་དང་། །འབྲས་བུས་ཕྱེ་བའོ། །དང་པོ་
ནི་ས་དང་པོའོ། །གཉིས་པ་ལ་གསུམ་ལས། ཚུལ་ཁྲིམས་ཀྱི་བསླབ་པས་ཕྱེ་བ་ས་གཉིས་པའོ། །སེམས་ཀྱི་བསླབ་པས་ཕྱེ་བ་ས་གསུམ་པའོ། །ཤེས་རབ་ཀྱི་བསླབ་པས་ཕྱེ་བ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་
ཅུ་རྩ་བདུན་དང་། བདེན་པ་བཞི་དང་། རྟེན་འབྲེལ་བཅུ་གཉིས་ཤེས་པ་རྣམས་ནི་བཞི་པ་དང་ལྔ་པ་དང་དྲུག་པའོ། །གསུམ་པ་ནི་མཚན་མ་མེད་ཅིང་རྩོལ་བ་དང་བཅས་པ་ས་བདུན་པ་དང་། མཚན་མ་མེད་ཅིང་

༄༅། །ལྷུན་གྱིས་གྲུབ་པ་ས་བརྒྱད་པ་དང་། །སོ་སོ་ཡང་དག་པར་རིག་པ་ཤེས་པ་ས་དགུ་པ་དང་། མངོན་པར་ཤེས་པ་ལས་ལ་དབང་བ་ས་བཅུ་པའོ། །གཉིས་པ་ནི་སྦྱིན་དང་ཚུལ་ཁྲིམས་བཟོད་བརྩོན་
འགྲུས༑ ༑བསམ་གཏན་དང་ནི་ཤེས་རབ་ཐབས། །སྨོན་ལམ་སྟོབས་དང་ཡེ་ཤེས་ཏེ། །འདི་དག་ཕ་རོལ་ཕྱིན་བཅུའོ་ཞེས་དང་། །ཁྱད་པར་དང་ནི་ཁྱད་མེད་ནི། །ས་བཅུ་དག་ཏུ་ཤེས་པར་བྱ། །ཞེས་ས་དང་པོ་ལ་
སྦྱིན་པ་གཙོ་ཆེ་བ་ལ་སོགས་པ་ཡིན་ནོ། །གསུམ་པ་ནི་ཡོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོ་འཐོབ་འགྱུར་ཏེ། །ཞེས་པ་ལ་སོགས་པ་ཡོངས་སྦྱོང་གི་ཁྱད་པར་མི་འདྲ་བ་བཅུ་ཡོད་པའོ། །གཉིས་པ་
རྟོགས་པའི་སྒོ་ནས་དབྱེ་བ་ལ་གསུམ་སྟེ། རྟོག་པས་བཏགས་པ་དགག་པ་དང༌། །དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། ཆོས་དབྱིངས་གསལ་མི་གསལ་དུ་འདོད་
པ་དང་། ཆོས་དབྱིངས་རྟོགས་པ་ལ་ཁྱད་མེད་ཀྱང་ཆོས་སྐུའི་རྟོགས་པ་ལ་ཁྱད་ཡོད་པར་འདོད་པ་དགག་པའོ། །དང་པོ་ནི་ཁ་ཅིག་ས་བཅུ་ལ་ཆོས་ཀྱི་དབྱིངས་གསལ་མི་གསལ་གྱི་ཁྱད་ཡོད་དེ་བློ་བརྟན་གྱིས་

ཆོས་མཆོག་དང་མཐོང་ལམ་ལ ་དར་ལྭ་བས་བར་དུ་མ་ཆོད་ལྟ་བུ་ཡོད་པ་དང་། ། ས་བཅུ་པ་དང་སངས་རྒྱས་ཀྱི་ས་ལ་དར་སྲབ་མོས་ཆོད་པ་ཙམ་གྱི་ཁྱད་ཡོད་པར་བཤད་པའི་ཕྱིར་རོ་ཞེས་ཟེར་རོ། །དེ་དགག་པ་
ལ་གཉིས་ཏེ། སྒྲུབ་བྱེད་དགག་པ་དང་། །གནོད་བྱེད་བརྗོད་པའོ། །དང་པོ་ནི་ཆོས་མཆོག་གི་གནས་སྐབས་ན་རྟོགས་པ་ཕྲ་མོ་ཡོད་པས་མི་གསལ་བ་ཡིན་ཅིང་། །ས་བཅུ་པ་ན་སྒོམ་སྤང་ཆུང་དུ་ཡོད་པས་མི་
གསལ་ཞེས་བཏགས་པ་ཡིན་ནོ། །གཉིས་པ་ནི་མི་གསལ་བའི་རྒྱུ་དབང་པོ་དང་ཡུལ་དང་བློའི་ངོ་བོ་ལ་ཡོད་པ་གསུམ་ཀ་མི་འཐད་དེ། དེ་ཡན་ཆད་ཡིད་དེ་ཁོ་ན་ཉིད་གོམས་པ་ལས་སྐྱེའི་དབང་པོ་གཟུགས་
ཅན་ལ་མི་རྟེན་པ་དང་། ། ཆོས་དབྱིངས་ལ་ཉེ་རིང་མེད་པ་དང་། ། མཉམ་བཞག་རྟོག་བྲལ་ཡིན་པའི་ཕྱིར་རོ། །གཉིས་པ་ནི་ཁ་ཅིག་ས་དང་པོ་ནས་སངས་རྒྱས་ཀྱི་སའི་བར་ཆོས་སྐུའི་རྟོགས་པ་ལ་ཁྱད་ཡོད་དེ་
ས་དང་པོའི་གནས་སྐབས་ན་ཆོས་དབྱིངས་རང་བཞིན་རྣམ་དག་དང་གློ་བུར་དྲི་མ་མཐོང་སྤང་གིས་དག་པ་ཙམ་ལས་མེད་དེ་ཡན་ཆད་སྒོམ་སྤང་དགུས་དག་པ་ཡོད་པའོ་ཞེས་ཟེར་རོ། །དེ་ལྟར་ན། ཆོས་དབྱིངས་

༄༅། །རྟོགས་པ་ལའང་ཁྱད་ཡོད་པར་ཐལ་ཏེ་དང་པོར་མཆོག་གི་དོན་ལ་སོགས་པའམ་སངས་རྒྱས་ཀྱི་ས་དང་འབྲེལ་བའི་ཆོས་དབྱིངས་མ་རྟོགས་པས་སོ། །གལ་ཏེ་དེ་ནི་ཆོས་དབྱིངས་ཀྱི་བྱེ་བྲག་རྟོགས་
པ་ལ་ཁྱད་བྱུང་པ་ཡིན་གྱི་ཆོས་དབྱིངས་ཙམ་ལྡོག་རྟོགས་པ་ལ་ཁྱད་མེད་དོ་ཞེ་ན། འདིར་ཡང་ཆོས་སྐུའི་བྱེ་བྲག་རྟོགས་པ་ལ་ཁྱད་ཡོད་ཀྱང་ཆོས་སྐུ་ཙམ་ལྡོག་རྟོགས་པ་ལ་ཁྱད་མེད་དོ་ཞེས་མཚུངས་སོ། ། །
གཉིས་པ་དོན་ལ་གནས་པ་དགོད་པ་ལ་གཉིས་ཏེ། སྤྱི་ཙམ་ལྡོག་རྟོགས་པ་ལ་ཁྱད་མེད་པ་དང་། བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ལ་གསུམ་སྟེ། ཆོས་དབྱིངས་དང། ཆོས་སྐུ་དང་། ཆོས་ཅན་ཙམ་
རྟོགས་པ་ལ་ཁྱད་པར་མེད་དོ། །དང་པོ་ནི་ས་དང་བོར་ཆོས་དབྱིངས་ཀུན་ཏུ་འགྲོ་བའི་དོན་དུ་རྟོགས་པ་ན་ཆོས་དབྱིངས་ཙམ་རྟོགས་པ་ཡིན་ཏེ་ལྡོག་པ་ཉིས་ཚོགས་རྟོགས་པ་ལ་ཆིག་རྐྱང་གི་དོན་རྟོགས་པས་
ཁྱབ་པའི་ཕྱིར་དང་། །དེ་དང་སངས་རྒྱས་ཀྱི་སའི་ཆོས་དབྱིངས་ཙམ་ལ་ལྡོག་པ་ཐ་དད་མེད་པའི་ཕྱིར་རོ། །གཉིས་པ་ནི་ས་དང་པོར་རང་བཞིན་རྣམ་དག་དང་གློ་བུར་གྱི་དྲི་མ་མཐོང་སྤང་དང་བྲལ་བར་

རྟོགས་པ་ན་ཆོས་སྐུ་ཙམ་རྟོགས་ཏེ་རྒྱུ་མཚན་སྔ་མ་གཉིས་སོ། །གསུམ་པ་ནི་ས་དང་པོའི་དུས་ན་དེ་དང་འབྲེལ་པའི་ཆོས་ཅན་སྒྱུ་མ་ལྟ་བུར་རྟོགས་པ་ན་ཆོས་ཅན་ཙམ་སྒྱུ་མ་ལྟ་བུར་རྟོགས་ཏེ་རྒྱུ་མཚན་སྔ་མ་
གཉིས་སོ། །གཉིས་པ་ལ་གསུམ་སྟེ། ཆོས་དབྱིངས་དང་། ཆོས་སྐུ་དང་། །ཆོས་ཅན་གྱི་བྱེ་བྲག་རྟོགས་པ་ལ་ཁྱད་ཡོད་པའོ། །དང་པོ་ནི་ས་དང་པོར་གཉིས་པ་ལ་སོགས་པའི་ཆོས་ཅན་མ་སྐྱེས་པས་དེ་དང་
འབྲེལ་བའི་ཆོས་དབྱིངས་དངོས་སུ་མ་རྟོགས་པ་དང་། ཡང་ས་བཅུ་ལ་རིམ་པ་བཞིན་ཆོས་དབྱིངས་ཀུན་ཏུ་འགྲོ་བ་དང་། ། མཆོག་དང་རྒྱུ་མཐུན་པའི་མཆོག་དང་། །ཡོངས་སུ་འཛིན་པ་མེད་པ་དང་། །རྒྱུད་ཐ་དད་
མེད་པ་དང་། ཀུན་ནས་ཉོན་མོངས་དག་པ་མ་ཡིན་པ་དང་། །གསུང་རབ་ཀྱི་ཆོས་ཐ་དད་མེད་པ་དང་། །བྲི་བ་དང་འཕེལ་བ་མེད་པ་དང་། ཉོན་ཡིད་ཀྱི་སྣང་བ་གཞན་དུ་གྱུར་ནས་རྣམ་པར་མི་རྟོག་པ་ལ་དབང་བ་
དང་། འཛིན་པ་ལྔའི་སྣང་བ་གཞན་དུ་གྱུར་ནས་ཞིང་དག་པ་ལ་དབང་བ་དང་། ཡིད་ཤེས་ཀྱི་སྣང་བ་གཞན་དུ་གྱུར་པའི་སོ་སོ་ཡང་དག་པར་རིག་པའི་ཡེ་ཤེས་ལ་དབང་བ་དང་། །ཡིད་ཤེས་ཀྱི་ནུས་པ་གཞན་དུ་

༄༅། །གྱུར་པའི་མངོན་པར་ཤེས་པ་ལས་ལ་དབང་བའི་དོན་དུ་རྟོགས་པ་ཡིན་ཏེ་ཇི་སྐད་དུ་དབུས་མཐའ་ལས། ཀུན་ཏུ་འགྲོ་བའི་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང་། །ཡོངས་སུ་འཛིན་པ་
མེད་དོན་དང་། །རྒྱུད་རྣམས་ཐ་དད་མེད་དོན་དང་། །ཉོན་མོངས་རྣམ་དག་མིན་དོན་དང་། །ཐ་དད་མེད་པའི་དོན་ཉིད་དང་། །དྲི་མེད་འཕེལ་བའི་མེད་དོན་དང་། །དབང་ནི་རྣམ་པ་བཞིའི་གནས། །ཞེས་སོ། ། །
དེར་མ་ཚང་བ་ནི་རྒྱན་ལས། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་དང་། །ཞི་དང་ཡེ་ཤེས་ལས་དག་ལ། །དབང་ནི་རྣམ་པ་བཞི་ཡིན་ནོ། །དབང་དེ་མི་གཡོ་ལ་སོགས་པའི་ས་གསུམ་
ལ་ནི་གོ་རིམ་བཞིན། གཅིག་ལ་རྣམ་གཉིས་དེ་ལས་གཞན། །དབང་ནི་རེ་རེའི་འདོད་པ་ཡིན། །ཞེས་གསུངས་པས་སོ། །གཉིས་པ་ནི་ས་བཅུའི་རང་བཞིན་རྣམ་དག་དང་གློ་བུར་གྱི་དྲི་བྲལ་རེ་རྟོགས་པ་ཡིན་ཏེ་
ཇི་སྐད་དུ་སྡུད་པ་ལས། ཉི་མ་སྤྲིན་མེད་འོད་ཟེར་འཕྲོ་བས་མུན་བསལ་ལྟར། །མ་རིག་འཐིབ་པོ་བཅོམ་ནས་རང་བྱུང་ཐོབ་པར་འགྱུར་ཞེས་དང་། ས་དགུ་ལ་ནི་ཆེན་པོའོ། །ཆེན་པོ་ལ་སོགས་དྲི་མའི་གཉེན་པོ་

ཆུང་ངུའི་ཆུང་ངུ་ལ་སོགས་པའི་ལམ་ནི་དག་པ་ཡིན་ཞེས་གསུངས་པས་སོ། །གསུམ་པ་ནི་ས་དང་པོའི་དུས་ན་གཉིས་པ་ལ་སོགས་པའི་ཆོས་ཅན་གྱིས་དངོས་པོ་མ་སྐྱེས་པས་དེ་དག་སྒྱུ་མ་ལྟར་དངོས་སུ་མ་
རྟོགས་ཤིང་སྐྱེས་པ་ན་རྟོགས་པའི་ཕྱིར་རོ། །གསུམ་པ་རྩོད་པ་སྤངས་པ་ལ་གཉིས་ཏེ། ཙམ་ལྡོག་རྟོགས་པ་ལ་ཁྱད་པར་མེད་པ་དང་། །བྱེ་བྲག་རྟོགས་པ་ལ་ཁྱད་ཡོད་པ་ལ་རྩོད་པ་སྤངས་པའོ། །དང་པོ་ལ་
གཉིས་ཏེ། སྤངས་པ་ལ་ཁྱད་མེད་པར་ཐལ་བ་དང་། བཅད་ཤེས་ཡོད་པར་ཐལ་བ་སྤངས་པའོ། །དང་པོ་ནི་དེ་ལྟར་ན་སྤང་བྱ་སྤང་པ་ལ་ཁྱད་མེད་པར་ཐལ་ལོ་ཞེ་ན། མཐོང་སྤང་སྤང་པ་ལ་ཁྱད་མེད་པར་
ཐལ་བ་ནི་འདོད་ལ། སྒོམ་སྤང་སྤང་པ་ལ་ཁྱད་མེད་པར་ཐལ་བ་ནི་ཁྱབ་པ་མེད་དོ། །དེ་ལྟ་མ་ཡིན་ན་སྟ་རེ་སྣུན་ཙམ་ལ་ཁྱད་མེད་པས་དང་པོ་སྣུན་པ་ཉིད་ཀྱིས་སྡོང་པོ་ཆེན་པོ་ཆོད་པར་འགྱུར་རོ་ཞེས་མཚུངས་
སོ། །གཉིས་པ་ནི་གལ་ཏེ་ཙམ་ལྡོག་རྟོགས་པ་ལ་ཁྱད་མེད་ན་དེ་ཡན་ཆད་དུ་བཅད་ཤེས་ཡོད་པར་ཐལ་ལོ་ཞེ་ན། དེ་ལ་ཁ་ཅིག་ས་དེ་དག་ཏུ་སྣང་བའི་དོན་ལ་སྒྲོ་འདོགས་འཇུག་པའི་བློ་ཞེན་པ་ལོག་པས་སྐད་ཅིག་།

༄༅། །རེ་རེ་ལ་སྒྲོ་འདོགས་ཆོད་པས་བཅད་ཤེས་མེད་དོ་ཞེས་ཟེར་རོ། །དེ་མི་འཐད་དེ་སྒྲུབ་བྱེད་མེད་ཅིང་གནོད་བྱེད་ཡོད་པས་སོ། །དང་པོ་ནི་བྱིས་པས་མི་རྟག་པ་མངོན་སུམ་གྱིས་མི་རྟོགས་པའི་
སྒྲུབ་བྱེད་ཡིན་གྱི་འཕགས་པ་ལ་བཅད་ཤེས་མེད་པའི་སྒྲུབ་བྱེད་མ་ཡིན་ནོ། །གཉིས་པ་ནི་དེ་ལྟར་བྱིས་པ་ལ་བཅད་ཤེས་མེད་པ་ཅིས་འགོག ཚད་མས་སྔར་རྟོགས་པའི་དོན་ལ་སྒྲོ་འདོགས་དང་འགལ་བར་འཇུག་པ་
ཞེས་པ་དེའི་མཚན་ཉིད་ཚང་བས་དེ་མེད་པར་འགལ་ལོ་ཞེ་ན། དེ་ནི་འཕགས་པ་ལའང་མཚུངས་སོ། །དེས་ན་དེ་དག་སྔར་མ་རྟོགས་པ་རྟོགས་པ་ཚད་མས་རྟོགས་ཟིན་ལ་འཇུག་པ་བཅད་ཤེས་སོ། །གཉིས་པ་ལ་
གསུམ་སྟེ། ཙམ་ལྡོག་རྟོགས་པ་ལ་ཁྱད་ཡོད་པར་ཐལ་བ་དང་། ཆོས་དབྱིངས་མཉམ་བཞག་གི་རྟོགས་པར་མི་འཐད་པ་དང། མཐོང་ལམ་དུ་མ་ཡོད་པར་ཐལ་བ་སྤངས་པའོ། །དང་པོ་ནི་བྱེ་བྲག་རྟོགས་པ་
ལ་ཁྱད་པར་ཡོད་པའི་ཕྱིར་སྤྱི་ཙམ་ལྡོག་རྟོགས་པ་ལའང་ཁྱད་ཡོད་པར་ཐལ་ལོ་ཞེ་ན། ཁྱབ་པ་མེད་དོ་གསེར་དང་དངུལ་གྱི་བུམ་པ་གཉིས་བྱེ་བྲག་རྟོགས་པ་ལ་ཁྱད་ཡོད་ཀྱང་བུམ་ཙམ་རྟོགས་པ་ལ་ཁྱད་མེད་པ་

བཞིན་ནོ། །གཉིས་པ་ནི་ཀུན་ཏུ་འགྲོ་བ་ལ་སོགས་པ་མཉམ་བཞག་གི་རྟོགས་པར་མི་འཐད་དེ། འགའ་ཞིག་ཆོས་ཅན་ཡིན་པས་སོ་ཞེ་ན། ཆོས་ཅན་དེ་དག་རྫུན་པར་དངོས་སུ་རྟོགས་པས་མཉམ་བཞག་གིས་
དེས་སྟོང་པའི་ཆོས་ཉིད་རྟོགས་པར་འདོད་པས་ཉེས་པ་མེད་དོ། །གསུམ་པ་ནི་ཆོས་དབྱིངས་ཀྱི་བྱེ་བྲག་སྔར་མ་རྟོགས་པ་དུ་མ་ཡོད་ན་མཐོང་ལམ་དུ་མར་འགྱུར་རོ་ཞེ་ན། འདི་ལ་ཁ་ཅིག་འདོད་པའོ་ཟེར་བ་
ནི་ཤིན་ཏུ་འཁྲུལ་ཏེ་སྒོམ་ལམ་གྱི་རྒྱུན་མིན་པར་ཐལ་བ་ལ་སོགས་པ་དུ་མ་ཡོད་མོད་ཀྱིས་བརྗོད་ཀྱང་མི་དགོས་སོ། །དེས་ན་ཡོད་ཀྱང་མཐོང་ལམ་གྱི་མཚན་ཉིད་མེད་པས་མཐོང་ལམ་དུ་མར་ག་ལ་འགྱུར། གསུམ་
པ་ཕན་ཡོན་གྱི་སྒོ་ནས་དབྱེ་བ་ལ་བཞི་སྟེ། མི་མཐུན་ཕྱོགས་སྤངས་པ་དང་། །ལུས་ཁྱད་པར་ཅན་འཛིན་པ་དང་། །རྟགས་ཁྱད་པར་ཅན་ཐོབ་པ་དང་། །ཡོན་ཏན་ཁྱད་པར་ཅན་སྐྱེས་པའོ། །དང་པོ་ནི་ས་རེ་རེའི་
མི་མཐུན་ཕྱོགས་རེ་སྤངས་བ་ཡིན་ཏེ་ཇི་སྐད་དུ་དབུས་མཐའ་ལས། ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་

༄༅། །ནོ༑ ༑ཞེས་གསུངས་པ་ཡིན་ནོ། །གཉིས་པ་ནི་ས་བཅུ་ལ་གནས་པས་རིམ་པ་ལྟར་འཛམ་བུ་གླིང་དང་། གླིང་བཞི་ལ་དབང་བའི་འཁོར་ལོས་སྒྱུར་བའི་རྒྱལ་པོ་དང་། སུམ་ཅུ་རྩ་གསུམ་པའི་ལྷའི་
རྒྱལ་པོ་བརྒྱ་བྱིན་དང་། །མཐའ་བྲལ་གྱི་རབ་མཐའ་བྲལ་དང་། །དགའ་ལྡན་གྱི་ཡོངས་སུ་དགའ་ལྡན་དང་། །འཕྲུལ་དགའི་རབ་འཕྲུལ་དགའ་དང་། །གཞན་འཕྲུལ་དབང་བྱེད་ཀྱི་ལྷའི་རྒྱལ་པོ་གཞན་འཕྲུལ་དབང་
བྱེད་དང་། །སྟོང་སྤྱི་ཕུད་དང་། །སྟོང་གསུམ་ལ་དབང་བའི་འཁོར་ལོས་སྒྱུར་བའི་རྒྱལ་པོ་དང་ཐེག་ཆེན་གྱི་ཆོས་ལ་དབང་སྒྱུར་བའི་དབང་ཕྱུག་ཆེན་པོའི་གནས་གཞན་དང་བཅུར་སྐྱེ་བ་ལེན་པར་ས་བཅུ་པ་ལས་
བཤད་དེ། དེ་དག་ཕལ་ཆེ་རྣམ་སྨིན་དང་ལུགས་སུ་འབྱུང་བའི་དབང་དུ་བྱས་ཀྱི་སེམས་ཅན་གྱི་དོན་དུ་ནི་གང་དུ་ཡང་སྐྱེ་བ་ལེན་ནུས་སོ། །གསུམ་པ་ནི་སྟོང་གསུམ་གཏེར་བྱེ་བ་ཕྲག་ཁྲིག་བརྒྱ་སྟོང་གིས་གང་
བ་དང་། །སྟོང་གསུམ་ལག་མཐིལ་ལྟར་མཉམ་པ་ལ་རིན་པོ་ཆེ་བྱེ་བ་ཕྲག་ཁྲིག་བརྒྱ་སྟོང་དུ་མས་བརྒྱན་པ་དང་། །གོ་མཚོན་ཐོགས་ནས་ཕས་རྒོལ་ཚར་གཅོད་པ་དང་། །ཕྱོགས་བཞི་ནས་རླུང་གི་དཀྱིལ་འཁོར་

བཞིས་བཏེགས་པའི་དཀྱིལ་འཁོར་ཆེན་པོ་ལ་མེ་ཏོག་སྣ་ཚོགས་ཀྱིས་འཐོར་བ་དང་། རྒྱན་ཐམས་ཅད་ཀྱིས་བརྒྱན་པའི་བུད་མེད་ཀྱིས་མགོ་ལ་མེ་ཏོག་ཙམ་པ་ཀའི་ཕྲེང་བ་འདོགས་པ་དང་། ཐེམ་སྐས་བཞི་དང་ལྡན་
པའི་རྫོང་གསེར་གྱི་བྱེ་མ་བརྡལ་ཞིང་ཡན་ལག་བརྒྱད་ལྡན་གྱི་ཆུས་གང་པ་ལ་མེ་ཏོག་ཨུཏྤལ་ལས་བརྒྱན་པ་མཐོང་ནས་དེར་བདག་ཉིད་བརྩེ་བ་དང་། །ངོས་གཡས་གཡོན་ནས་སེམས་ཅན་དམྱལ་བའི་གཡང་ས་
མཐོང་ནས་བདག་ཉིད་མ་སྨྲས་མ་གནད་པར་དེ་ལས་ལོག་པ་དང་། ཕྲག་པ་གཉིས་ནས་རི་དྭགས་ཀྱི་རྒྱལ་པོ་སེང་གེ་རལ་པ་ཅན་ཅོད་པན་ཐོགས་བ་གཅན་གཟན་ཕྲ་མོ་ཐམས་ཅད་སྐྲག་པར་བྱེད་པ་
དང༌། འཁོར་ལོས་སྒྱུར་བའི་རྒྱལ་པོ་སྐྱེ་བོ་བྱེ་བ་ཕྲག་ཁྲིག་དུ་མས་བསྐོར་ཞིང་མདུན་གྱིས་བལྟས་ཏེ་མགོའི་སྟེང་ན་རིན་པོ་ཆེ་སྣ་ཚོགས་ཀྱིས་སྨྲས་པའི་གདུགས་དཀར་པོ་འཛིན་པ་དང་། །དེ་བཞིན་གཤེགས་པའི་
སྐུ་མཐོང་སྟེ་གསེར་ལྟ་བུའི་འོད་འདོམ་གང་པས་ཚངས་པ་བྱེ་བ་ཕྲག་ཁྲིག་བརྒྱ་སྟོང་དུ་མས་བསྐོར་ཞིང་མདུན་གྱིས་བལྟས་ནས་ཆོས་སྟོན་པ་མཐོང་བ་བློ་གྲོས་མི་ཟད་པས་ཞུས་པ་ལས་བཤད་དོ། །བཞི་པ་ནི་

༄༅། །ས་དང་པོ་ལ་གནས་པས་ཡོན་ཏན་བརྒྱ་ཕྲག་བཅུ་གཅིག་འཐོབ་སྟེ། སྙོམས་འཇུག་མཐོང་དང་བྱིན་རླབས་དང་། །གཡོ་འགྲོ་སྣང་དང་བསྐལ་པར་གནས། །སྔོན་ཕྱི་ཆོས་སྒོ་ལུས་བརྒྱ་སྟོན། །གཅིག་ལ་
བསྐོར་བའི་བརྩོན་འགྲུས་རྩོམ། །ཞེས་སོ། །གཉིས་པ་ནས་བཅུ་པའི་བར་ནི་བཅུ་ཕྲག་དེ་དག་སྟོང་དང་། འབུམ་དང་བྱེ་བ་དང་བྱེ་བ་ཕྲག་སྟོང་དང་བྱེ་བ་ཕྲག་འབུམ་དང་བྱེ་བ་ཕྲག་ཕྲག་ཁྲིག་འབུམ་ཕྲག་དང་། 
བ༎ སྟོང་གསུམ་འབུམ་ཕྲག་བཅུའི་རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་པ་འབུམ་ཕྲག་བཅུ་ཚང་བའི་རྡུལ་སྙེད་དང་། སངས་རྒྱས་ཀྱི་ཞིང་གྲངས་མེད་པ་བྱེ་བ་ཕྲག་ཁྲིག་འབུམ་ཕྲག་བཅུའི་རྡུལ་གྱི་
གྲངས་དང་མཉམ་པ་ཐོབ་པར་ས་བཅུ་པ་ལས་བཤད་དོ། །ལྔ་པ་ཇི་ལྟར་དབྱེ་བའི་དོན་ལ་གཉིས་ཏེ། དངོས་དང་རྩོད་པ་སྤངས་པའོ། །དང་པོ་ནི་རྒྱུད་དང་དུས་མི་གཅིག་པས་དངོས་པོ་ཐ་དད་པའོ། །གཉིས་
པ་ནི་གལ་ཏེ་ས་དང་པོའི་དུས་ན་གཉིས་པ་ཡོད་དམ་མེད། ཡོད་ན་རྒྱུ་འབྲས་དུས་མཉམ་པར་འགྱུར་ལ། གཉིས་པ་ལྟར་ན་ཡོད་པ་དང་མེད་པ་གཉིས་དངོས་པོ་ཐ་དད་པར་འགལ་ལོ་ཞེ་ན། ཁྱེད་ལྟར་ན་ཡུལ་གཞན་

གྱི་བུམ་པ་ཡུལ་འདིའི་བུམ་པའི་གོ་ས་ན་ཡོད་དམ་མེད། དང་པོ་ལྟར་ལ་དེ་ཡུལ་འདིའི་བུམ་པ་ལ་ཐིམ་པར་འགྱུར་ལ། གཉིས་པ་ལྟར་ན་ཡོད་མེད་དངོས་པོ་ཐ་དད་པར་འགལ་ལོ། །ཡུལ་ཐ་དད་ན་དངོས་པོ་
ཐ་དད་དུ་ཡོད་པས་མི་འགལ་ལོ་ཞེ་ན། འདིར་ཡང་དུས་ཐ་དད་ན་གཉིས་ཀ་དངོས་པོར་ཡོད་པས་འགལ་བ་ཅི་ཞིག་ཡོད། གསུམ་པ་མཚོན་བྱ་སའི་སྒྲ་དོན་ལ་གཉིས་ཏེ། སྤྱི་དང་བྱེ་བྲག་གི་སྒྲ་དོན་ནོ། །དང་པོ་།
ནི་རྟེན་ནམ་གཞི་བྱེད་པས་སོ། །གཉིས་པ་ནི་ཆོས་དང་སེམས་ཅན་རྣམས་དང་ནི། དེའི་བྱ་བ་སངས་རྒྱས་ཉིད། །མཆོག་ལ་སེམས་མཉམ་མཉེས་པའི་ཕྱིར། །འདི་ཡིས་རབ་དགའ་ཁྱད་པར་འཕགས། །ཞེས་པ་
དང༌ ། བྱང་ཆུབ་དང་ནི་ཉེ་བ་དང་། །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེས་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །འཆལ་ཚུལ་རྩོམ་པའི་དྲི་བྲལ་ཕྱིར། །དྲི་མ་མེད་པའི་ས་ཞེས་
བརྗོད། །ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ། །འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་ལས་འོད་འཕྲོ་ཅན། །

༄༅། །སེམས་ཅན་རྣམས་ཡོངས་སྨིན་བྱེད་ཅིང་། །རང་གི་སེམས་ཀྱང་སྲུང་བའི་ཕྱིར། །བློ་ལྡན་རྣམས་ཀྱིས་སྦྱངས་དཀའ་བ། །དེ་ཕྱིར་སྦྱངས་དཀའ་ཞེས་བརྗོད་དོ། །ཤེས་རབ་ཕ་རོལ་ཕྱིན་རྟེན་ནས། །འཁོར་
བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བརྗོད། །བགྲོད་ཅིག་ལམ་དུ་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །འདུ་ཤེས་གཉིས་ཀྱིས་མི་གཡོའི་
ཕྱིར། །མི་གཡོ་བ་ཞེས་ངེས་པར་བརྗོད། །སོ་སོ་ཡང་དག་རིག་བློ་བཟང། །ས་དེ་ལེགས་པའི་བློ་གྲོས་ཡིན། །སྤྲིན་བཞིན་གཉིས་ཀྱིས་མཁའི་ཆོས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་མདོ་སྡེ་རྒྱན་ལས་
གསུངས་པ་ཡིན་ནོ། །གཉེན་པོའི་ཚོགས་མཐོང་ལམ་ནས་སོ། །ངེས་པར་འབྱུང་བ་ཁྱད་པར་གྱི་ལམ་གྱི་བསྡུས་པ་ཡིན་ནོ་ཞེས་པས་ས་བཅུ་རྒྱུན་གྱི་ཐ་མ་ན་ཡོད་དོ་ཞེས་སེང་བཟང་གི་ལུགས་སོ། །འཕགས་
པ་ལྟར་ན་གོ་ཆ་དང་འཇུག་པ་ཚོགས་ལམ་ནས་སོ། །ཚོགས་ནི་ཆོས་མཆོག་ནས་སོ། །ངེས་འབྱུང་ནི་མི་མཐུན་ཕྱོགས་སྤོང་བའི་བར་ཆད་མེད་པའི་ལམ་གྱིས་བསྡུས་པ་ཡིན་ཏེ་ཞེས་པས་ས་དང་པོ་ནས་བཅུ་

པའི་བར་ནའོ། །དེ་ལྟར་ཡང་སེམས་ཅན་གྱི་དོན་གྱི་ངེས་འབྱུང་ས་བཅུ་ཀ་ལ་བཤད་པས་འགྲུབ་བོ། །དེ་ལྟར་ན་ས་དང་པོ་ལྟ་བུ་ལ་བསམ་པ་དང་གོང་མའི་སྤང་བྱ་སྤོང་བའི་སྦྱོར་བ་དང་། །དེ་ཉིད་སྦྱོར་བ་དང་
མཐར་ཐུག་པ་དང་། །དེ་ཉིད་སྤོང་བའི་བར་ཆད་མེད་པ་དང་བཞིའི་ཆ་ནས་རིམ་པ་ལྟར་འཇོག་གོ །གསུམ་པ་ཉམས་སུ་ལེན་ཚུལ་ནི་གོ་ཆའི་སྒྲུབ་པས་གོ་གྱོན། འཇུག་པས་ཐེག་ཆེན་ལ་དངོས་སུ་ཞུགས།
ཚོགས་ཀྱིས་རྣམ་བྱང་གི་དཔུང་ཚོགས་བསགས་ནས་ངེས་འབྱུང་གི་སྤང་བྱ་དང་ཕྲལ་ནས་སངས་རྒྱས་ཀྱི་སར་རང་གི་སེམས་རྒྱུད་ལ་དབང་ཐོབ་པར་བྱེད་པས་དམག་དཔོན་དཔའ་བོའི་དཔེ་བཤད་དོ། །གསུམ་
པ་འབྲས་བུ་འབྱུང་བ་ཆེན་པོ་ནི་སངས་རྒྱས་ཀྱི་སར་རང་གཞན་གྱི་དོན་ཕུན་སུམ་ཚོགས་པ་འབྱུང་བའོ། །རྩ་བའི་གནས་དང་སྦྱར་བ་ནི་སྔར་བསྟན་པའི་རྒྱུ་འབྲས་ཀྱི་རྣམ་པ་ཀུན་ཏེ་མ་ལུས་པའོ། །དེ་མཁྱེན་ཅིང་
ཡུལ་དུ་བྱེད་པ་ཉིད་ཅེས་སོ། །དེ་སུའི་ཡིན་ཞེ་ན་ཐུབ་པའི་ཞེས་སོ། །དེའི་རྒྱུ་ལམ་ཤེས་སྟོན་པ་ནི་མོག་མོག་ཅེས་སོགས་ཏེ་འདི་ལ་གཉིས་ཏེ། རྒྱུ་ཚོགས་ཡན་ལག་དང་། རང་བཞིན་དངོས་པོ། ། དང་

༄༅། །པོ་ནི་འབྲས་བུ་འདོད་པས་རྒྱུ་དགོས་ཤིང་དེའི་ཡང་རྒྱུ་ལ་འཇུག་དགོས་པས་ནས་ཀྱི་མྱུ་གུ་ལ་ཆོས་གསུམ་དགོས་པ་ལྟར་འདིར་ཡང་གསུམ་སྟེ། གེགས་བྲལ་གྱི་རྟེན་དང་། །ལྷན་ཅིག་བྱེད་པའི་རྐྱེན་
དང་། ཉེ་བར་ལེན་པའི་རྒྱུའོ། །རང་བཞིན་བྱེད་ལས་གཉིས་རྐྱེན་གྱི་ཁོངས་སུ་བསྡུའོ། །དང་པོ་ལ་གསུམ་སྟེ། ང་རྒྱལ་སྤང་བྱར་བསྟན་པ་དང་། དེས་གཞན་ཡང་མཚོན་པ་དང་། དེས་མཚོན་པའི་རྒྱུ་མཚན་ནོ། །དང་།
པོ་ལ་གཉིས་ལས་སྔོན་བྱུང་གི་རྐྱེན་ནི་རྣམ་མཁྱེན་ཐོབ་མ་ཐག་རྒྱལ་ཆེན་བཞི་ནས་འོག་མིན་གྱི་བར་གྱི་ལྷའི་འཁོར་མང་པོ་འདུས་པ་ལས་རྒྱལ་ཆེན་བཞི་ནི་འཇིག་རྟེན་སྐྱོང་བ་དང་། གཞན་ལྔ་འདོད་པའི་ལོངས་སྤྱོད་
དང་ལྡན་པ་དང་། །གཟུགས་ཁམས་པས་བསམ་གཏན་གྱི་ང་རྒྱལ་བྱེད་ཅེས་སེང་བཟང་ཟེར་རོ། །འབུམ་ཊིག་ལས་འོད་དང་ལྡན་པས་སོ་ཞེས་ཟེར་རོ། །དེ་སངས་རྒྱས་ཀྱིས་མཁྱེན་ནས་དེ་གཅིག་པུའི་དོན་དུ་རང་
བཞིན་གྱི་འོད་བཀྱེ་བས་དེ་དག་གི་འོད་མོག་མོག་པོར་མཛད་པས་བདག་གི་འོད་འདི་ནི་ལས་དང་ཉོན་མོངས་པའི་རྣམ་སྨིན་ལས་བྱུང་བ་སངས་རྒྱས་ཀྱིས་ནི་བསོད་ནམས་དང་ཡེ་ཤེས་ལས་བྱུང་བ་ཡིན་ནོ་ཞེས་སྐྱོན་

ཡོན་རྟོགས་པས་ང་རྒྱལ་ཆག་ནས་ལམ་ཤེས་སྐྱེ་རུང་བའི་སྐལ་བ་ཅན་དུ་བསྒྲུབས་ནས་འདིར་བསྡུས་པ་མོག་མོག་པོར་བྱེད་ཅེས་སོ། །གཉིས་པ་རྗེས་འཇུག་གི་རྟེན་ནི་སྔོན་དེ་ལྟར་མཛད་པས་ཆོག་མོད། སྡུད་
པ་པོས་བསྡུད་པ་ལ་དགོས་པ་ཅི་ཡོད་སྙམ་ན། ཕྱི་རབས་ཀྱི་སེམས་ཅན་ལམ་ཤེས་སྐྱེ་བར་འདོད་ན་ང་རྒྱལ་སྤང་དགོས་སོ་ཞེས་གོ་བར་བྱ་བའི་དོན་དུ་ཡིན་ནོ། །གལ་ཏེ་གཉེན་པོ་མེད་པས་མི་ནུས་སོ་།
སྙམ་ན་མ་ཡིན་ཏེ་ཁམས་ཀྱི་རབ་ཏུ་དབྱེ་བ་གསུངས་པས་སོ། །གཉིས་པ་དེ་གཅིག་པུ་སྤངས་པས་ཆོག་གམ་ཞེ་ན་དེས་མཚོན་པ་སྟེ་གཞན་ཡང་ཆེ་ན་སྤང་དགོས་ཏེ། ཀྲི་ཡ་པུང་བཟངས་ཀྱི་རྒྱུད་ལས། འདོད་
ཆགས་ཤས་ཆེར་མི་གཙང་ཤ་ཚིལ་དང། །ལག་པ་ཀེང་རུས་ལྟ་བས་རྣམ་པར་ཟློག །བྱམས་དང་སྙིང་རྗེའི་ཆུས་གདམ་ཞེ་སྡང་ལ། གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེས་པའི་ཚུལ་གྱིས་སོ། །
གསུམ་པ་ནི་འཁོར་དེ་དག་ང་རྒྱལ་ཁོ་ན་ཤས་ཆེ་བས་ཡིན་ནོ། །གཉིས་པ་རྐྱེན་ནི་ལ་སོགས་ཞེས་ཏེ་སེམས་བསྐྱེད་དོ། །དེ་ནི་སངས་རྒྱས་འདོད་ལ་དེའི་རྒྱུ་ཚོགས་རྫོགས་པ་ལ་རིགས་ཅན་གསུམ་ལ་ལམ་གསུམ་

༄༅། །སྟོན་པ་ལ་རང་གིས་དེ་ཤེས་དགོས་པས་སོ། །ཡང་ན་སེམས་བསྐྱེད་སངས་རྒྱས་འདོད་ལ་དེའི་རྒྱུ་ཕར་ཕྱིན་དྲུག་ལ་གཙོ་བོ་ཤེས་རབ་ཡིན་པར་གོ་ལ་དེ་ཡང་མཁྱེན་པ་གསུམ་ལས་གཉིས་པོ་འབྲས་བུ་
དང་སྤང་བྱ་ཡིན་པས་དེའི་རྒྱུ་ལམ་ཤེས་ཡིན་པར་གོ་ནས་དེ་ལ་འཇུག་པའི་ཕྱིར་རོ། ། གསུམ་པ་རྒྱུ་ནི་སོགས་ཁོངས་ནས་ཐེག་ཆེན་གྱི་རིགས་ཡིན་ལ་དེའང་སེམས་རྒྱུད་སྟོང་ཉིད་དུ་གནས་པས་ཐམས་ཅད་ལ་
ཁྱབ་པ་ཡིན་ཏེ། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །པདྨ་དཀར་པོ་ལས། ང་ལ་འདི་ནས་ཉན་
ཐོས་ལ་སོགས་ཡང་མེད། །ཐམས་ཅད་སངས་རྒྱས་འགྱུར་གྱིས་གསང་ཆེན་གྱིས། །ཞེས་པ་དང་། །མ་འོངས་དུས་ནས་ཤ་རིའི་བུ་ཁྱོད་ཀྱང་། །པདྨ་ཞེས་བྱའི་སངས་རྒྱ་བར་འགྱུར། །གསུངས་སོ། །
ཞེས་པ་ལྟར་རོ། །དེ་ལྟ་མིན་ཏེ་རིགས་ཆད་དམ་ཉན་རང་གི་རིགས་ཅན་བདེན་ན་སྤང་བྱ་གཏན་ནས་དང་ཕལ་ཆེར་དང་ཕྱོགས་གཅིག་སྤང་དུ་མི་རུང་བས་ཁྱབ་ལ། དེ་ལ་བདེན་པའི་རང་བཞིན་དུ་གྲུབ་པ་གཉེན་

པོ་མེད་པས་ཁྱབ་པ་ལས་གཅིག་དང་དུ་བྲལ་གྱི་རྟགས་ལས་བདེན་པའི་རང་བཞིན་མེད་པར་རྟོགས་པ་དང་། །གཉེན་པོ་བདག་མེད་རྟོགས་པའི་ཤེས་རབ་ཡོད་པར་གྲུབ་པས་དེ་དག་ཁེགས་སོ། །རང་བཞིན་ནི་
སེམས་བསྐྱེད་དམ་ལམ་ཤེས་འཁོར་བར་སྐྱེ་བ་ལེན་པའི་རྒྱུ་ཉོན་མོངས་པ་མི་སྤོང་པའོ། །བྱེད་ལས་ནི་སེམས་ཅན་འཁོར་དུ་མ་བསྡུས་པ་སྡུད་པ་ལ་སོགས་པ་ཡིན་ནོ། །རང་བཞིན་བྱེད་ལས་གཉིས་འགྲེལ་
པ་ཆུང་བར་སེམས་བསྐྱེད་དང་ཆེ་བར་ལམ་ཤེས་ཀྱིས་བཤད་པ་ནི་ཕན་ཚུན་མཚོན་པའི་དོན་དུ་ཡིན་ནོ། །གཉིས་པ་ལམ་ཤེས་པའི་རང་བཞིན་ནི་སློབ་མ་ཞེས་སོགས་ཏེ་ཉན་ཐོས་དང་རང་སངས་རྒྱས་དང་བྱང་
ཆུབ་སེམས་དཔའི་ལམ་ཤེས་སོ། །དེ་གསུམ་གྱི་དོན་ལ་གསུམ་སྟེ། དེ་གསུམ་གྱི་གྲངས་ངེས་པ་དང། གོ་རིམ་ངེས་པ་དང་། སོ་སོའི་རང་བཞིན་ནོ། །དང་པོ་ནི་འབྲས་བུ་མྱང་འདས་གསུམ་དུ་ངེས་པས་རྒྱུ་ལམ་
གསུམ་དུ་ངེས་སོ། །གཉིས་པ་ནི་དམན་པ་དང་མཆོག་གི་རིམ་པའོ། །གསུམ་པ་ལ་གསུམ་ལས་ཉན་ཐོས་ཀྱི་དབང་དུ་བྱས་པའི་ལམ་ཤེས་ལ་གསུམ་སྟེ། གང་ཤེས་པར་བྱ་བའི་ཡུལ་དང་། དེ་བྱང་ཆུབ་

༄༅། །སེམས་དཔས་ཤེས་པར་བྱེད་ཚུལ་དང་། །གནས་སྐབས་ནམ་གྱི་ཚེ་ཤེས་པར་བྱེད་པ་དཔྱད་པའོ། །དང་པོ་ནི་སློབ་མའི་ལམ་གང་ཡིན་པ་དང་ཞེས་པ་ལ་གསུམ་སྟེ། མཚན་ཉིད་དང་། མཚན་གཞི་
བ་དང་། མཚོན་བྱའི་སྒྲ་དོན་ནོ། །དང་པོ་ནི་ཐེག་པ་གསུམ་ལས་དབང་བོ་རྟུལ་པོ་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་དང་པོ་ཚུལ་ཁྲིམས་དག་པར་བྱས་ཏེ་རང་གི་སྡེ་སྣོད་ལ་ཐོས་བསམ་བྱས་
ནས་དྲན་པ་ཉེར་བཞག་ལ་སོགས་སྒོམ་སྟེ་དེ་ཡང་སྡེ་ཚན་བདུན་ནི་གོ་རིམ་བཞིན། ལས་ནི་དང་པོ་པ་དག་དང་། །ངེས་འབྱེད་ཆ་མཐུན་རྣམ་པ་བཞི། །བསྒོམ་དང་མཐོང་ལ་རབ་ཏུ་ཕྱེ། །ཞེས་སྒོམ་པའོ། །མི་སློབ་
པའི་ལམ་ན་ཀུན་འབྱུང་ཙམ་སྤངས་པ་ལྷག་བཅས་ལ། སྡུག་བསྔལ་གྱི་ཕུང་པོའང་འགག་པ་ལྷག་མེད་ཡིན་ཏེ་དེ་དག་གང་ཟག་གི་བདག་མེད་རྟོགས་པའི་རྣམ་པ་ཅན་ནོ། །གསུམ་པ་ནི་རང་བཞིན་གྱིས་དབང་པོ་རྟུལ་
བས་སངས་རྒྱས་ཀྱི་སློབ་མར་ངེས་པས་ན་སློབ་མའི་ལམ་མོ། །གཉིས་པ་ནི་སྦྱོར་དངོས་རྗེས་གསུམ་དུ་སེམས་བསྐྱེད་དང་། །མི་དམིགས་པར་རྟོགས་པའི་ཤེས་རབ་དང་བསྔོ་བས་ཟིན་པར་བྱེད་པ་སྟེ། མདོ་ལས་

རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱེད་པ་དང་ལྡན་པས་ཞེས་དང་། །གཟུགས་མི་རྟག་ཅེས་བྱ་བར་མི་དམིགས་པའི་ཚུལ་གྱིས་ཞེས་དང་སྐབས་གཞན་དུ་བསྔོ་བ་གསུངས་པས་སོ། །གསུམ་པ་ལ་གསུམ་
སྟེ། རྟོག་པས་བཏགས་པ་དགག་པ་དང་། །དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གསུམ་སྟེ། སྦྱོར་ལམ་དུ་ཤེས་པར་འདོད་པ་དང་། །ས་བརྒྱད་པ་དང་། །བཅུ་པར་འདུ་ཡང་སྤངས་
རྟོགས་སྣོལ་མར་འདོད་པ་དགག་པའོ། །དང་པོ་ནི་གང་ཟག་དང་སེམས་ཅན་དང་ཆོས་དང་ཐམས་ཅད་དུ་གཉིས་ཀའི་བརྡ་བསལ་བའི་མཐོང་ལམ་གསུམ་རིམ་པ་ལྟར་ཉན་ཐོས་དང་རང་སངས་རྒྱས་བྱང་ཆུབ་སེམས་
དཔའ་གསུམ་གྱི་མཐོང་ལམ་ཡིན་ཞིང་ཉན་ཐོས་ཀྱི་མཐོང་ལམ་གྱིས་བྱང་ཆུབ་སེམས་དཔའི་རྩེ་མོ་ལས་མ་བསླེབས་པ་རང་སངས་རྒྱས་ཀྱི་མཐོང་སྒོམ་གྱིས་བྱང་ཆུབ་སེམས་དཔའི་བཟོད་པའི་རྟོགས་པ་ལས་
མ་བསླེབས་ལ་སྒོམ་ལམ་དང་མི་སློབ་པའི་ལམ་ཡང་དེ་ལས་ཐ་མི་དད་པས་དེ་མན་ཆད་དུ་ཤེས་པར་བྱེད་དོ། །འོ་ན་མཐོང་ལམ་རྟོགས་མེད་སྦྱོར་ལམ་རྟོག་བཅས་སུ་འདུ་བར་མི་རིགས་སོ་ཞེ་ན་ཉན་རང་གི་མཐོང་

༄༅། །ལམ་རྟོགས་པ་ལས་མ་འདས་སོ་འབྲོམ་ཟེར་རོ། །འདི་ལ་སྒྲུབ་བྱེད་མེད་པ་དང་གནོད་བྱེད་ཡོད་པའོ། །དང་པོ་ནི་བརྡ་སལ་བའི་མཐོང་ལམ་གསུམ་ཉན་ཐོས་ལྟར་ན་ཆོས་བཟོད་དང་ཆོས་ཤེས་
བ་དང་རྗེས་བཟོད་རྗེས་ཤེས་གཉིས་ཏེ་གསུམ་གྱི་ཚེ་འདོད་ཁམས་ཀྱི་གང་ཟག་དང་ཆོས་དང་ཁམས་གོང་མ་གཉིས་ཀྱི་བདག་གཉིས་ཀྱི་སྒྲ་དོན་གྱིས་དབེན་པ་ལ་བཤད་དོ། །བྱང་ཆུབ་སེམས་དཔའི་དེ་ལས་གཞན་དུ་
བཤད་ཀྱིས་མཐོང་ལམ་གསུམ་ལ་མ་བཤད་དོ། །གཉིས་པ་ནི་རྟོགས་བཅས་ཡིན་ན་བདག་མེད་མངོན་སུམ་དུ་མ་མཐོང་པར་ཐལ་ལོ། །འདོད་ན་འཕགས་པར་མི་འགྱུར་རོ། །གཞན་ཡང་བྱང་ཆུབ་སེམས་དཔའི་
སྦྱོར་ལམ་ན་སྒོམ་པས་ནི་ཉོན་མོངས་པ་མ་ལུས་པ་སྤངས་ཤིང་ཉོན་མོངས་སྤོང་བྱེད་ཀྱི་སྒོམ་ལམ་མ་ལུས་པ་སྐྱེས་ཟིན་པར་འགྱུར་ཏེ་དེ་ལྟར་སྤངས་ཤིང་སྐྱེས་པའི་ཉན་རང་དགྲ་བཅོམ་གྱི་སྤངས་རྟོགས་འདུས་པའི་
ཕྱིར་རོ། །གཉིས་པ་ནི་ཉན་རང་གི་རྟོགས་པ་ས་བརྒྱད་པ་ལ་སྐྱེད་པས་དེ་ལ་གཞག་སྟེ་རྣམ་པར་མི་རྟོགས་པ་ལ་དབང་ཐོབ་པས་གཞི་ཤེས་པ་གཞན་ལུགས་ཏེ་གཞི་རྐྱང་ཤེས་པ་ལམ་དང་རྣམ་པ་ལ་བློ་ཁ་མ་ཕྱོགས་

པས་སྐྱེད་ནུས་པའི་ཕྱིར་རོ་ཞེས་ལོ་ཙཱ་བ་ཟེར་རོ། །མི་རིགས་ཏེ་དེའི་ཚེ་གང་ཟག་གི་བདག་དང་གཟུང་བ་མེད་པར་ཤེས་པའི་ཡེ་ཤེས་དེ་ཉིད་མི་དམིགས་པར་ཤེས་པར་བྱས་སམ་མ་བྱས། དང༌
པོ་ལྟར་ན་ལམ་ལ་བློ་ཁ་མ་ཕྱོགས་པ་ཉམས་ཤིང་། །གཉིས་པ་ལྟར་ན་ས་བརྒྱད་པར་ཤེས་པར་བྱེད་པ་ཉམས་སོ། །ཡང་བླ་མ་དག་རྟོགས་པ་ས་དང་པོ་དང་སྤངས་པ་ས་བརྒྱད་པར་འདུས་ཅེས་པ་མི་འཐད་དེ། སྒོམ་།
ལམ་གང་ཡང་མ་སྐྱེས་ཤིང་སྒོམ་སྤང་གི་ཉོན་མོངས་པ་ཆུང་གསུམ་ཡོད་པའི་ཕྱིར་རོ། །གསུམ་པ་ནི་རྟོགས་པ་ས་དང་པོ་དང་སྤངས་པ་ས་བཅུ་པའི་ཐ་མར་འདུས་སོ་ཞེས་བླ་མ་གསུངས་པའང་མི་འཐད་དེ། སྤངས་
རྟོགས་བཟློག་པར་བྱེད་པ་ནུས་པའི་ཕྱིར་རོ། །གལ་ཏེ་ས་དང་པོར་སྒོམ་སྤང་གི་ཉོན་མོངས་མ་ལུས་པ་སྦྱངས་པ་ཡོད་པར་ཐལ་ལོ་ཞེ་ན། ས་དང་པོར་སྒོམ་ལམ་གྱི་རྟོགས་པ་མ་ལུས་པ་ཐོབ་པ་ཡོད་པར་
ཐལ་ལོ་ཞེས་མཚུངས་སོ། །གཉིས་པ་དོན་ལ་གནས་པ་ནི་རིགས་ཙམ་ས་དང་པོར་འདུས་ལ་རྫས་མ་ལུས་པ་སངས་རྒྱས་མན་ཆད་དུ་ཅི་རིགས་པར་འདུས་སོ། །གསུམ་པ་ནི་གལ་ཏེ་རྒྱུན་དུ་ཞུགས་པ་ནས་རང་

༄༅། །སངས་རྒྱས་ཀྱི་ཤེས་པ་དང་སྤོང་བ་བྱང་སེམས་བཟོད་པར་འདུས་ཞེས་བཤད་པའི་བཟོད་པ་དེ་འཕགས་པས་མཐོང་ལམ་སྡུག་བསྔལ་ལ་ཆོས་བཟོད་ལ་བཤད་པ་དང་འགལ་ལོ་ཞེ་ན་ཉན་རང་གི་
གཞིའི་རྫས་ཐམས་ཅད་མ་ཤེས་ཀྱང་ཐམས་ཅད་ནི་ཕྱི་དང་ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ་དེ་དག་ཉན་ཐོས་དང་རང་སངས་རྒྱས་རྣམས་ཀྱིས་ཞེས་པ་ལྟར་རྫས་མ་ལུས་པ་མ་འདུས་ཀྱང་རིགས་
འདུས་པ་ལ་དགོངས་པ་ཡིན་ནོ། །གཉིས་པ་བསེ་རུའི་ལམ་གང་དང་ཞེས་པ་ལ་གསུམ་ལས་གང་ཤེས་པར་བྱ་བའི་ཡུལ་ལམ་གསུམ་ལས་མཚན་ཉིད་ནི་ཐེག་པ་གསུམ་ལས་དབང་པོ་འབྲིང་པོ་མྱ་ངན་ལས་འདས་
པར་ཕྱིན་པར་བྱེད་པའོ། །གཉིས་པ་མཚན་གཞི་ནི་འོག་ཏུ་འཆད་དོ། །གསུམ་པ་མཚོན་བྱའི་སྒྲ་དོན་ནི་བསེ་རུ་དང་འདྲ་སྟེ་རང་གཅིག་བུར་གནས་སོ། །གཉིས་པ་དང་གསུམ་པ་ནི་སྔར་སོང་ངོ་། །གསུམ་པ་
བྱང་ཆུབ་སེམས་དཔའི་ལམ་ཤེས་ལ་གསུམ་སྟེ། མཐོང་ལམ་ཤེས་པ་དང་། །ངེས་འབྱེད་ཆ་མཐུན་མི་སྟོན་པའི་རྒྱུ་མཚན་ནོ། །དང་པོ་ནི་བྱང་ཆུབ་སེམས་དཔའ་ལམ་གསུམ་མི་དམིགས་པར་མངོན་སུམ་

དུ་ཤེས་པ་ནི་ལམ་ཤེས་གསུམ་མོ། །དེ་ཐོབ་པ་ན་རྒྱལ་བློན་མེ་ཆུ་སྟག་སྦྲུལ་ལ་སོགས་པས་མི་ཚུགས་པ་དང་ནད་གང་ཡང་མི་འབྱུང་བ་དགྲ་བཅོམ་པ་བས་ཁྱད་པར་འཕགས་པ་ཚེ་འདིའི་ཕན་ཡོན་དང་། སྐྱེ་བ་།
གཞན་དུ་སངས་རྒྱས་དང་མི་འབྲལ་བ་ལ་སོགས་པའི་ཕན་ཡོན་དང་ལྡན་པའི་མཐོང་བའི་ལམ་ཞེས་ཏེ་འདི་ལ་གསུམ་ལས་མཐོང་ལམ་སྐྱེ་བའི་རྒྱུ་ཚོགས་ལའང་གསུམ་ལས་དང་པོ་གང་ཟག་ནི་གླིང་གསུམ་དུ་སྐྱེས་པའི་
སྐྱེས་པ་བུད་མེད་དང་འདོད་ཁམས་ཀྱི་ལྷ་ལ་སྐྱེ་སྟེ་དབང་པོ་རྣོ་ཞིང་ལུང་ཡོད་ལ་སྐྱོ་ཤས་ཆེ་བའོ།། གཟུགས་དང་གཟུགས་མེད་ཀྱི་ལྷ་དང་སྒྲ་མི་སྙན་པ་ལ་མི་སྐྱེ་སྟེ། འདོད་པར་གསུམ་ཐོབ་ཐ་
མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདི་རྩོམ་ཞིང་། །དེ་མཐར་ཕྱིན་ཅེས་འབྱུང་ཕྱིར་རོ། །ཞེས་བཤད་པས་སོ་ཞེས་ཁ་ཅིག་ཟེར་རོ། །འོན་ཀྱང་འདོད་པ་ན་སྤྱོད་པ་དང་གཟུགས་
ན་སྤྱོད་པའི་ལྷའི་བུ་རྣམས་ལས་ལྷ་བྱེ་བ་ཕྲག་དགུ་བཅུ་རྩ་དྲུག་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་ཞེས་ལྷའི་བུ་བློ་གྲོས་རབ་གནས་ཀྱིས་ཞུས་པ་ལས་བཤད་དོ། །

༄༅། །གཉིས་པ་ནི་བསམ་གཏན་ས་དྲུག་ལ་བརྟེན་ནོ་ཞེས་བསྡུ་བར་བཤད་དོ། །འདོད་པ་དང་གཟུགས་མེད་ཀྱི་ས་ལ་མི་རྟེན་ཏེ་རིམ་པ་ལྟར་ཞི་གནས་དང་ལྷག་མཐོང་ཤས་ཆུང་བ་དང་། །མཐོང་ལམ་ནི་དེ་
གཉིས་ཟུང་དུ་འབྲེལ་བ་ཡིན་པས་སོ། །གཉིས་པ་ལ་སོགས་པའི་ཉེར་སྡོགས་ལ་མི་རྟེན་ཏེ་དེ་བས་ལམ་སླ་བའི་དང་པོ་ལ་སོགས་པའི་དངོས་གཞི་ལ་བརྟེན་པས་སོ། །ལམ་རྒྱུད་ལ་སྐྱེད་པར་དཀའ་བས་དང་པོའི་ཉེར་།
སྡོགས་ལའང་མི་རྟེན་པར་འགྱུར་རོ་ཞེ་ན། མཐོང་ལམ་དེ་བསམ་གཏན་གྱི་སེམས་ལ་བརྟེན་ནི་དགོས་ལ་དངོས་གཞི་མ་ཐོབ་པས་ཐབས་གཞན་མེད་པས་དེའི་ཉེར་སྡོགས་ལ་བརྟེན་དགོས་སོ། །བྱང་ཆུབ་སེམས་
དཔའ་ནི་དངོས་གཞི་ལ་བརྟེན་ཏེ་དེའི་སྔར་ཆོས་ཀྱི་རྒྱུན་གྱི་ཏིང་ངེ་འཛིན་ཐོབ་པས་སོ། །གསུམ་པ་ཚོགས་ནི་བསྐལ་པ་གྲངས་མེད་གཅིག་གམ་གསུམ་དུ་ཚོགས་བསགས་པ་ལས་སྐྱེའོ། །གཉིས་པ་སྐྱེས་པའི་ངོ་བོ་
མཐོང་ལམ་གྱི་རང་བཞིན་ལ་གསུམ་སྟེ། དངོས་དང་། དེའི་སྤང་བྱ་དང་། ཇི་ལྟར་སྤོང་བའི་ཚུལ་ལོ། །དང་པོ་ལ་གསུམ་སྟེ། གང་གིས་མཚོན་བྱེད་མཐོང་ལམ་གྱི་མཚན་ཉིད་དང་། དེ་ལྡན་མཚན་གཞིའི་

རབ་ཏུ་དབྱེ་བ་དང་། མཚོན་བྱ་མཐོང་ལམ་གྱི་སྒྲ་དོན་ནོ། །དང་པོ་ལ་གསུམ་སྟེ། རྟོགས་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། དགོད་
པ་དང་། དགག་པའོ། །དང་པོ་ནི་ཁ་ཅིག་སྤྱིའི་མཚན་ཉིད་བདེན་བཞི་དེ་ཁོ་ན་ཉིད་སྔར་མ་མཐོང་བ་མཐོང་བའོ། །ཞེས་སོ། །གཞན་དག་གི་ཆོས་ཉིད་དང་ཡེ་ཤེས་སྔར་མ་མཐོང་བ་མངོན་སུམ་དུ་མཐོང་བ་།
ཡིན་ནོ་ཞེས་སྨྲ་ལ། ལ་ལ་ནི་བདག་མེད་པའམ་རང་བཞིན་མེད་པ་སྔར་མ་མཐོང་བ་མངོན་སུམ་དུ་མཐོང་བའི་བརྗོད་ཅིང་། གཞན་ནི་འཇིག་རྟེན་ཆོས་མཆོག་གི་འཇུག་ཐོགས་སུ་མི་དམིགས་པའི་ཤེས་རབ་ཏིང་
ངེ་འཛིན་དང་མཚུངས་པ་ལྡན་ནོ་ཞེས་ཟེར་རོ། །འགའ་ཞིག་འཇིག་རྟེན་ལས་འདས་པའི་སྒོམ་ལམ་མ་སྐྱེས་ཀྱི་གོང་དུ་དེ་ཁོ་ན་ཉིད་མངོན་སུམ་དུ་རྟོགས་པའོ་ཞེས་གྲག་གོ །བྱེ་བྲག་གི་མཚན་ཉིད་ནི་རང་སངས་
རྒྱས་དང་བྱང་ཆུབ་སེམས་དཔའི་མཐོང་ལམ་གྱི་མཚན་ཉིད་གང་ཟག་གི་བདག་མེད་དང་གཟུང་བ་ཙམ་མེད་པ་དང་བདག་མེད་པ་མཐའ་དག་སྔར་མ་མཐོང་བ་མངོན་སུམ་དུ་མཐོང་བའོ་ཞེས་པའོ། །བྱང་ཆུབ་སེམས་

༄༅། །དཔའི་བདེན་པའི་ཆོས་ཉིད་དང་ཡེ་ཤེས་མཐའ་དག་སྔར་མ་མཐོང་བའི་དོན་མངོན་སུམ་དུ་མཐོང་བ་སློབ་པའི་རྒྱུད་ཀྱིས་བསྡུས་པའོ། །དེའི་ཚིག་ཟུར་བཞིའི་ཉན་རང་དང་། ཚོགས་སྦྱོར་དང་། སྒོམ་
ལམ་དང་། མི་སློབ་པའི་ལམ་དང་བཞི་ཆོད་དོ་གསུངས་སོ། །གཉིས་པ་དེ་དགག་པ་ལ་གཉིས་ཏེ། སྤྱི་དང་། བྱེ་བྲག་གི་མཚན་ཉིད་དགག་བའོ། །དང་པོ་ལ་གསུམ་སྟེ། དང་པོ་བཞི་སྤྱི་དང་། ཕྱི་མ་ཁྱད་པར་དང་། །
ཐམས་ཅད་ཐུན་མོང་དུ་དགག་པའོ། །དང་པོ་ནི་ཉན་ཐོས་ཀྱི་སྐད་ཅིག་དང་པོ་ལ་དེ་དག་ཡོད་དམ་མེད། དང་པོ་ལྟར་ན་ཕྱི་མ་རྣམས་མཐོང་ལམ་མ་ཡིན་པར་འགྱུར་ཏེ་སྔར་མ་མཐོང་བ་མཐོང་བ་མེད་པ་དང་། ཆོས་
མཆོག་གི་འཇུག་ཐོགས་སུ་སྐྱེས་པ་མེད་པས་སོ། །མ་གྲུབ་ཏེ་གཞན་བཅོ་ལྔ་པོ་ལ་ཡོད་དོ་ཞེ་ན། དེ་ལྟར་ན་སྒོམ་ལམ་ན་ཡང་མཐོང་ལམ་ཡོད་པར་འགྱུར་རོ། །གཉིས་པ་ལྟར་ན་དང་པོ་དེ་མཐོང་ལམ་མ་ཡིན་
པར་འགྱུར་རོ། །གཉིས་པ་ནི་ཉན་རང་འཕགས་པས་ཐེག་ཆེན་གྱི་མཐོང་ལམ་ཐོབ་པ་དེ་དེ་མ་ཡིན་དུ་འགྱུར་ཏེ་སྒོམ་ལམ་སྐྱེས་ཟིན་པའི་ཕྱིར་རོ། །གལ་ཏེ་ཐེག་ཆེན་གྱི་སྒོམ་ལམ་མ་སྐྱེས་པས་མ་གྲུབ་བོ་

ཞེ་ན། དེ་ལྟར་ན་ཉན་ཐོས་ཀྱི་སྒོམ་ལམ་ཀྱང་ཐེག་ཆེན་གྱི་མཐོང་ལམ་དུ་འགྱུར་རོ། །གསུམ་པ་ནི་དེ་དག་གནས་སྐབས་དེའི་གཉེན་པོ་དང་ས་ལ་སོགས་པའི་མཚན་ཉིད་ཡིན་པ་གང་གིས་འགོག དེ་དག་གི་
མཚན་ཉིད་མི་མཐུན་ཕྱོགས་སྤོང་བྱེད་དང་གཞིར་གྱུར་པ་མེད་པས་མི་རིགས་སོ་ཞེ་ན། མྱ་ངན་ལས་འདས་པར་ཕྱིན་པར་བྱེད་པ་མེད་པས་ལམ་ལའང་མཚུངས་སོ། །གཉིས་པ་བྱེ་བྲག་གི་མཚན་ཉིད་དགག་
པ་ནི་གང་ཟག་གི་བདག་མེད་པ་ཙམ་སྔར་མ་མཐོང་བ་མཐོང་བ་ཉན་ཐོས་ཀྱི་མཐོང་ལམ་དུ་མི་རིགས་ཏེ་སྐད་ཅིག་ཕྱི་མ་བཅོ་ལྔ་ལ་མ་ཁྱབ་པ་དང་། ཚོགས་དང་སྤྱོད་པའི་རང་སངས་རྒྱས་ཀྱི་མཐོང་ལམ་ཁྱབ་
ཆེས་བས་སོ། །ཐོགས་མེད་ཀྱི་ཉན་ཐོས་ཀྱིས་གང་ཟག་གི་བདག་མེད་རྟོགས་ཞེས་བཤད་ནས། རང་སངས་རྒྱས་ཀྱི་ཉན་ཐོས་དང་མཚུངས་པས་སོ། །ཐེག་པ་ཆེན་པོ་ཐབས་དང་བྲལ་ནས་ཉན་ཐོས་སུ་ལྟུང་བའི་
མཐོང་ལམ་ལ་མ་ཁྱབ་པས་སོ། །བྱང་ཆུབ་སེམས་དཔའི་དེ་ཡང་མི་རིགས་ཏེ། གནས་སྐབས་དེའི་ས་དང་གཉེན་པོ་ལ་སོགས་ལ་ཁྱབ་ཆེས་པ་དང་། །སྔར་མ་མཐོང་བ་མཐོང་བས་ལམ་གོང་མ་ཀུན་ཆོད་པས་སློབ་

༄༅། །པས་བསྡུས་པ་དོན་མེད་དོ། །གཉིས་པ་ལ་གཉིས་ཏེ། དངོས་དང་ཤེས་བྱེད་དགོད་པའོ། །དང་པོ་ལ་གཉིས་ཏེ། སྤྱི་དང་བྱེ་བྲག་གི་མཚན་ཉིད་དོ། །དང་པོ་ནི་སོ་སོའི་འཇིག་རྟེན་ཆོས་མཆོག་
རྫོགས་པའི་རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །གཉིས་པ་ནི་ཉན་ཐོས་དང་། རང་སངས་རྒྱས་དང་། ཐེག་ཆེན་གྱི་མཐོང་ལམ་ཐར་པའི་ལམ་གྱི་མཚན་ཉིད་ནི་ཐེག་།
པ་གསུམ་ལས་དབང་པོ་རྟུལ་པོ་འབྲིང་པོ་རྣོན་པོའི་ཆོས་མཆོག་རྫོགས་པའི་རྗེས་ལ་སྒོམ་ལམ་མ་སྐྱེས་པའི་སྔར་མྱ་ངན་ལས་འདས་པར་ཕྱིན་པར་བྱེད་པའོ། །རིགས་མི་མཐུན་ཕྱེ་ཚུལ་ནི་སླའོ། །དེ་དག་ཀྱང་
མཐོང་བའི་ལམ་གང་ཞེ་ན། འཇིག་རྟེན་ཆོས་ཀྱི་མཆོག་གི་འཇུག་ཐོགས་སུ་ཞེས་པ་དང་། བསྒོམ་པའི་ལམ་གང་ཞེ་ན། མཐོང་བའི་ལམ་ལས་གོང་དུ་གྱུར་པ་ཞེས་པ་དང་། །ཅིའི་ཕྱིར་ལམ་ཞེས་བྱ་ཞེ་ན་མྱ་ངན་ལས་
འདས་པར་ཕྱིན་པར་བྱེད་པའི་ཕྱིར་ཞེས་དང་། །ཉན་ཐོས་ཀྱི་ཐེག་པ་བ་གང་ཞེ་ན་རང་བཞིན་གྱིས་དབང་པོ་རྟུལ་བ་དང་། །རང་སངས་རྒྱས་ཀྱི་ཐེག་པ་བ་གང་ཞེ་ན་རང་བཞིན་གྱིས་དབང་པོ་འབྲིང་པོ་དང་། །བྱང་ཆུབ་

སེམས་དཔའི་ཐེག་པ་བ་གང་ཞེ་ན་རང་བཞིན་གྱིས་དབང་པོ་རྣོ་བ་དང་ཞེས་ཐོགས་མེད་ཀྱིས་གསུངས་པས་གྲུབ་བོ། །གསུམ་པ་ནི་ཉན་ཐོས་ཀྱི་ཕྱིས་ཐེག་ཆེན་གྱི་མཐོང་ལམ་ཐོབ་པ་དེ་དེ་མ་ཡིན་དུ་འགྱུར་ཏེ་
སྒོམ་ལམ་སྐྱེས་ཟིན་པས་སོ། །དེའི་སྒོམ་ལམ་ལ་སོགས་ཀྱང་ཐེག་ཆེན་གྱི་མཐོང་ལམ་དུ་འགྱུར་ཏེ་དེ་ཉིད་ཀྱིས་ཆོས་མཆོག་རྫོགས་པའི་རྗེས་དང་ཐེག་ཆེན་གྱི་སྒོམ་ལམ་མ་སྐྱེས་པས་སོ་ཞེ་ན། ཁོ་བོས་།
སོ་སོའི་ཞེས་མ་བརྗོད་དམ། དེ་ཡང་དབང་པོ་རྟུལ་འབྲིང་རྣོན་པོའི་སོ་སོའི་ཆོས་མཆོག་རྫོགས་ནས་སྒོམ་ལམ་མ་སྐྱེས་པའི་སྔར་ཡིན་ནོ། །ཉན་རང་ཐེག་ཆེན་གྱི་ལམ་དུ་ཞུགས་པ་ན་དབང་པོ་རྣོན་པོར་འགྱུར་
བ་ཡིན་པས་སྐྱོན་ཅུང་ཟད་ཀྱང་མེད་དོ། །གཉིས་པ་ལ་ལྔ་སྟེ། གང་ལས་དབྱེ་བའི་གཞི་དང་། ཇི་སྙེད་དབྱེ་བའི་གྲངས་དང་། གང་དག་དབྱེ་བའི་དངོས་པོ་དང་། གང་གིས་འབྱེད་པའི་རྒྱུ་མཚན་དང། ཇི་ལྟར་དབྱེ་
བའི་དོན་ནོ། །དང་པོ་མཐོང་ལམ་ཙམ་མོ། །གཉིས་པ་ནི་གསུམ་དང་བཅུ་དྲུག་གོ །གསུམ་པ་ནི་ཉན་ཐོས་དང་རང་སངས་རྒྱས་དང་ཐེག་པ་ཆེན་པོའི་མཐོང་ལམ་དང་། སོ་སོ་རང་ལ་སེམས་ཅན་དང་། སོ་སོ་རང་

༄༅། །ལ་ཆོས་དང་། །ཐམས་ཅད་དུ་གཉིས་ཀའི་བརྡ་བསལ་བའི་མཐོང་ལམ་དང་། སྡུག་བསྔལ་ལ་ཆོས་ཤེས་པའི་བཟོད་པ་ལ་སོགས་པ་བཅུ་དྲུག་གོ །དེ་ཡང་སོ་སོའི་རང་ལ་སེམས་ཅན་དང་ཆོས་
དང་ཐམས་ཅད་དུ་གཉིས་ཀའི་བརྡ་བསལ་བ་ནི་རང་དང་རང་གཞན་གཉིས་ཀའི་རྒྱུད་ལ་གང་ཟག་དང་། ཆོས་དང་དེ་གཉིས་ཀའི་མཚན་མར་མི་རྟོགས་པའོ། །གལ་ཏེ་དེའི་ཚེ་གཞན་གྱི་རྒྱུད་ཀྱི་ཆོས་ཉིད་རྟོགས་སམ་མ་
རྟོགས༑ དང་པོ་ལྟར་ན་གཟུང་འཛིན་གྲུབ་པར་ཐལ་ལོ། །གཉིས་པ་ལྟར་ན་ཐམས་ཅད་དུ་གཉིས་ཀའི་བརྡ་བསལ་བ་མི་རུང་ངོ་ཞེ་ན། དེས་རང་གཞན་གྱིས་ཁྱད་པར་དུ་མ་བྱས་པའི་ཆོས་ཉིད་ཙམ་གྱི་སྤྱི་རྟོགས་
པས་སྐྱོན་གཉིས་ཀ་མེད་དོ་ཞེས་གསུངས་སོ། །གལ་ཏེ་སྤྱི་ལ་དམིགས་ཏེ་རྟོགས་པར་འགྱུར་རོ་ཞེ་ན། སྒྲ་སྤྱི་དོན་སྤྱི་ལ་དམིགས་པ་མ་གྲུབ་ལ། རིགས་ཀྱི་སྤྱི་ལ་དམིགས་པ་ནི་མ་ངེས་སོ། །བདེན་པ་རེ་རེ་ལ་
རྣམ་པ་བཞི་བཞི་སྟེ་བཅུ་དྲུག་དུ་ཕྱེ་བའི་དོན་ལ་གསུམ་སྟེ། རྟོགས་བྱ་ཡུལ་གྱི་དབྱེ་བ་དང་། རྟོགས་བྱེད་བློའི་དབྱེ་བ་དང་། རྟོགས་པའི་ཚུལ་གྱིས་དབྱེ་བའོ། །དང་པོ་ལ་ལྔ་ལས་དབྱེ་བའི་གཞི་ནི་འཕགས་པའི་

བདེན་པ་ཙམ་མོ། །ཇི་སྙེད་དབྱེ་བའི་གྲངས་ནི་བཞིའོ། །གང་དག་དབྱེ་བའི་ངོ་བོ་ནི་དུཿབ་དང་ཀུན་འབྱུང་འགོག་པ་དང་ལམ་དེ་དག་ཀྱང་འབྲས་བསྡུས་ཀྱི་ཕུང་པོ་ལྔའམ་སྐྱེ་བ་དང་སྐྱེ་བའི་གནས་དང་། །རྒྱུད་
བསྡུས་ཀྱི་ཕུང་པོ་ལྔའམ་ལས་དང་ཉོན་མོངས་དང་། རང་བཞིན་རྣམ་དག་ལ་གློ་བུར་གྱི་དྲི་མས་དག་པའི་རགས་པ་གཉིས་ལྡན་དང་། དེ་མངོན་དུ་བྱེད་པའི་ཤེས་རབ་མཚུངས་ལྡན་དང་བཅས་པའོ། །ཇི་ལྟར་
ཟདབྱེ་བའི་དོན་ནི་གཞན་གསུམ་དང་འགོག་པ་ནི་དབྱེར་མེད་ཡིན་ལ།གང་གིས་འབྱེད་པའི་རྒྱུ་མཚན་ནི་ཐར་པའི་ལམ་གྱི་དམིགས་ཡུལ་ལ་བཞིར་ཕྱེ་སྟེ། ཉོན་མོངས་དང་རྣམ་བྱང་རྒྱུ་འབྲས་ཀྱི་དབང་དུ་སྒྱུ
བྱས་པའོ། །དེ་ཡང་ཐོབ་བྱ་འཐོབ་བྱེད་ཡིན་པས་འགོག་ལམ་ལ་རྒྱུ་འབྲས་སུ་བཏགས་པའོ། །དེ་ལྟ་མ་ཡིན་པར་རྒྱུ་འབྲས་མཚན་ཉིད་པ་ཡིན་ན་འགོག་པ་དངོས་པོར་འགྱུར་རོ། །གཉིས་པ་ལ་གཉིས་ཏེ། ཉན་རང་དང་
ཐེག་ཆེན་གྱི་བློའི་དབྱེ་བའོ། །དང་པོ་ནི་སྡུག་བསྔལ་ལ་ཆོས་བཟོད་ཆོས་ཤེས་དང་རྗེས་བཟོད་རྗེས་ཤེས་ནི་འདོད་ཁམས་དང་ཁམས་གོང་མའི་བདེན་པ་ལ་དམིགས་པ་དུཿཁ་མཐོང་སྤང་གི་ཐོབ་ཐག་གཅོད་པའི་

༄༅། །བར་ཆད་མེད་པ་དང་། སྤངས་པ་ཐག་སྲིང་པའི་རྣམ་གྲོལ་གྱི་ལམ་མོ། །དེ་སྐད་དུ་ཡང་བཟོད་ལ་ཤེས་ལ་གོ་རིམ་བཞིན། །བར་ཆད་མེད་དང་རྣམ་གྲོལ་ལམ། །ཞེས་བཤད་དོ། །བདེན་པ་གཞན་
གསུམ་ལ་ཡང་སྦྱོར། དེ་ཡང་དང་པོ་བཅོ་ལྔ་མཐོང་ལམ་ཡིན་ལ་ཕྱི་མ་གཅིག་པུ་མ་ཡིན་ཏེ་སྔར་མ་མཐོང་བ་མཐོང་བ་མེད་པས་སོ། །དེ་ལྟར་ན་རྗེས་ཤེས་གཞན་གསུམ་ཡང་དེ་མ་ཡིན་དུ་འགྱུར་རོ་ཞེ་ན། དེ་
དག་ཉིད་ཀྱང་སྔར་མ་མཐོང་བ་མཐོང་བ་མེད་ཀྱང་སྔར་མ་མཐོང་བ་མཐོང་བས་བར་དུ་ཆོད་པས་དེ་མ་ཡིན་དུ་མི་འགྱུར་རོ། །ཕྱི་མ་ལ་ནི་དེ་མེད་པས་སོ་ཞེས་བཤད་དོ། །གཉིས་པ་ཐེག་ཆེན་གྱི་བློའི་དབྱེ་བ་
ལ་གཉིས་ཏེ། དངོས་དང་། རྩོད་པ་སྤངས་པའོ། །དང་པོ་སྡུག་བསྔལ་ལ་ཆོས་ཤེས་པའི་བཟོད་པ་ནི་ཆོས་མཆོག་གི་རྗེས་སུ་སྡུག་བསྔལ་གྱི་བདེན་པའི་ཆོས་ཉིད་མངོན་སུམ་དུ་གྱུར་པ་བར་ཆད་མེད་པའི་ལམ་
མོ། །ཆོས་ཤེས་ནི་དེའི་རྗེས་སུ་སྡུག་བསྔལ་མཐོང་སྤང་དང་བྲལ་བའི་རྣམ་གྲོལ་མངོན་སུམ་དུ་བྱེད་པ་རྣམ་པར་གྲོལ་བའི་ལམ་མོ། །རྗེས་སུ་ཤེས་པའི་བཟོད་པ་ནི་དེའི་རྗེས་སུ་ཡེ་ཤེས་སྔ་མ་འདི་གཉིས་

འཕགས་པའི་ཆོས་ཀྱི་རྒྱུའོ་ཞེས་རྟོགས་པའོ། །རྗེས་ཤེས་ནི་དེའི་རྗེས་སུ་ཡེ་ཤེས་གསུམ་པོ་དེ་ཉིད་ངེས་པར་འཛིན་པའོ། །དེའི་རྗེས་སུ་ཀུན་འབྱུང་གི་ཆོས་བཟོད་ལ་སོགས་པའང་སྦྱར་རོ། །གཉིས་པ་ལ་གསུམ་སྟེ།
ཡེ་ཤེས་དོན་དམ་དུ་གྲུབ་པ་དང་། མཐོང་ལམ་རྟོག་བཅས་སུ་ཐལ་བ་དང་། །ཐེག་ཆེན་གྱི་མཐོང་ལམ་དུ་མི་འཐད་པ་སྤངས་པའོ། །དང་པོ་ནི་ཡེ་ཤེས་ཕྱི་མ་གཉིས་ཀྱིས་ཡེ་ཤེས་སྔ་མ་སྔ་མ་ཡུལ་དུ་བྱེད་།
ན་ཡེ་ཤེས་དོན་དམ་དུ་གྲུབ་པར་ཐལ་ཏེ་མཉམ་བཞག་གི་ཡུལ་པ་ཡིན་པས་སོ་ཞེ་ན། མ་གྲུབ་ཏེ་ཏིང་ངེ་འཛིན་ལ་ཞུགས་ཙམ་ལ་མཉམ་བཞག་ཏུ་མི་འདོད་ཅིང་ཆོས་ཉིད་ཡུལ་དུ་བྱེད་པ་ལ་འདོད་པས་སོ། ། 
གཉིས་པ་ནི་དེ་དག་རྟོག་བཅས་སུ་ཐལ་ཏེ་འདས་པ་ལ་དམིགས་པས་སོ་ཞེ་ན། མི་འགྱུར་ཏེ་སངས་རྒྱས་ཀྱི་ཡེ་ཤེས་བཞིན་ནོ། །གསུམ་པ་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཞེས་ཉན་
ཐོས་ཀྱི་མདོ་དང་སྦྱར་བའི་ཕྱིར་ཐེག་ཆེན་གྱི་མཐོང་ལམ་དུ་མི་རིགས་སོ་ཞེ་ན། མ་ཡིན་ཏེ་རྒྱན་ལས། དེ་ནི་དེ་ཡི་འཇིག་རྟེན་ལས། །འདས་པའི་ཡེ་ཤེས་བླ་མེད་པ། །རྣམ་པར་མི་རྟོག་དྲི་མ་མེད། །འཛིན་པ་

༄༅། །གཉིས་དང་བྲལ་བ་ཐོབ། །དེ་ནི་གནས་ཡོངས་གྱུར་པ་སྟེ། །ས་ནི་དང་པོ་ཡིན་པར་འདོད། །ཅེས་པའི་འགྲེལ་པར་དྲི་མ་མེད་པ་ནི་མཐོང་བས་སྤང་བར་བྱ་བའི་ཉོན་མོངས་པ་མེད་པ་སྟེ་འདི་ནི་
རྡུལ་དང་བྲལ་བ་དང་དྲི་མ་དང་བྲལ་བ་ཞེས་བཤད་པ་ཡིན་ནོ་ཞེས་དང་། རྒྱུད་བླ་ལས། དེས་ནི་འགྲོ་འདི་མཐས་ཡས་འོད་མངའ་དྲང་སྲོང་ཚེ་དཔག་མེད་མཐོང་ཞིང་། །མཐོང་ནས་ཀྱང་ནི་ཆོས་མིག་དྲི་མེད་
སྐྱེ་སྟེ་བྱང་ཆུབ་མཆོག་ཐོབ་ཤོག །ཅེས་ཐེག་ཆེན་ཉིད་ལའང་བཤད་པའི་ཕྱིར་རོ། །གསུམ་པ་རྟོགས་པའི་རྟོགས་ཚུལ་གྱིས་དབྱེ་བ་ལ་གསུམ་ལས། རྟོག་པས་བཏགས་པ་དགག་པ་ནི། ཁ་ཅིག་ཆོས་བཟོད་དང་
ཆོས་ཤེས་མ་དག་པ་དང་དག་པ་རྟོགས་པར་གཞག་སྟེ་མ་དག་པ་ཆོས་མཆོག་མན་ཆད་ལས་ཁད་ཉེ་བ་དང་རིང་བས་ཞེས་སོ། །ཁ་ཅིག་མཐོང་ལམ་དང་མཐོང་སྤང་སྐྱེ་འགག་བྱེད་བཞིན་པ་དང་དེས་དབེན་པས་སོ་
ཞེས་སྨྲའོ། །ཁ་ཅིག་རྒྱུད་སྒོམ་པ་དང་མཐོང་སྤང་གིས་མ་དག་པས་སོ་ཞེས་གྲག་གོ །དང་པོ་གཉིས་ལྟར་ན་སངས་རྒྱས་ཀྱི་སར་ཡང་དག་མ་དག་རྟོགས་པའི་ཁྱད་པར་ཡོད་པར་ཐལ་ཏེ། མ་དག་པ་དང་ཁད་

ཉེ་རིང་ཡོད་པའི་ཕྱིར་དང་། སྤང་བྱ་དང་སྐྱེ་འགག་བྱེད་བཞིན་པ་དང་དེས་དབེན་པ་ཡོད་པའི་ཕྱིར་རོ། །ཕྱི་མའང་མི་རིགས་ཏེ་དང་པོ་དག་པ་དང་ཕྱི་མ་མ་དག་པ་རྟོགས་པར་ཐལ་ཏེ་རྒྱུ་མཚན་མཚུངས་པས་སོ། །
གཉིས་པ་ནི་ཆོས་བཟོད་ཆོས་ཤེས་ལ་དག་མ་དག་གི་བརྡ་མ་བཏགས་པས་སྤྱད་བྱ་མ་ཡིན་པའམ་བྱེད་ན་ཡང་མཐོང་སྤང་གི་གནས་ངན་ལེན་གྱིས་མ་དག་པ་དང་དག་པ་རྟོགས་པ་ཙམ་གྱིས་འཇོག་གོ །ཇི་སྐད་།
དུ་བག་ལ་ཉལ་སྤང་པའི་དོན་དུ་བར་ཆད་མེད་པའི་ལམ་སྒོམ་ལ། གནས་ངན་ལེན་སྤངས་པའི་ཕྱིར་རྣམ་གྲོལ་གྱི་ལམ་ཡིན་ཞེས་གསུངས་པའི་དོན་ཡང་སྐྱེ་འགག་དུས་མཉམ་པ་ཡིན་ནོ། །གསུམ་པ་རྩོད་པ་
སྤངས་པ་ནི་གནས་ངན་ལེན་ན་རིགས་མཐུན་སྐྱེད་པའི་ནུས་པ་ཡོད་དམ་མེད། དང་པོ་ལྟར་ན་ཆོས་ཤེས་ཀྱང་མ་དག་པར་རྟོགས་པར་ཐལ་ལོ། །གཉིས་པ་ལྟར་ན་དགྲ་བཅོམ་པ་ཡུན་རིང་པོར་ཡོད་པར་བཤད་པ་
དང་འགལ་ལོ་ཞེ་ན། སྦོང་བྱེད་གཉེན་པོ་མ་སྐྱེས་བར་དུ་ཡོད་ལ་སྐྱེས་པ་ན་མེད་པས་སྐྱོན་གཉིས་ཀ་ལས་གྲོལ་ལོ། །བཞི་པ་གང་གིས་འབྱེད་པའི་རྒྱུ་མཚན་ནི་དབང་པོ་རྟུལ་འབྲིང་རྣོ་གསུམ་གྱིས་དང་། །རང་

༄༅། །གི་རྒྱུད་ལ་གང་ཟག་དང་ཆོས་ཀྱི་བདག་མེད་པ་དང་། གཞན་གྱི་རྒྱུད་ལ་བདག་མེད་ཡོད་པས་དང་བདེན་པ་རེ་རེ་ལ་རྣམ་པ་བཞི་བཞི་རྟོགས་པའི་དབང་གིས་སོ། །ལྔ་པ་ཇི་ལྟར་དབྱེ་དོན་ནི་ཡེ་ཤེས་
སྐད་ཅིག་བཅུ་དྲུག་པོ་འདི་རྣམས་ངོ་བོ་གཅིག་པའམ་ཐ་དད་པ་ཇི་ལྟར་ཡིན་ཞེ་ན། འདི་ལ་གསུམ་ལས། རྟོགས་པས་བཏགས་པ་དགག་པ་ལ་བཞི་སྟེ། སྐད་ཅིག་གཅིག་དང་། གཉིས་དང་། བཞི་དང་། གཅིག་དང་
བཅུ་དྲུག་ཚོགས་པ་ལ་འདོད་པ་དགག་པའོ། །དང་པོ་ལ་གཉིས་ཏེ། ལུགས་དགོད་པ་དང་། སུན་དབྱུང་བའོ། །དང་པོ་ནི་ཁ་ཅིག་བྱང་ཆུབ་སེམས་དཔའི་མཐོང་ལམ་སྐད་ཅིག་གཅིག་ཏུ་སྐྱེ་ལ། སོ་སོའི་མཚན་
ཉིད་ཀྱང་ཁ་ཅིག་སྡུག་བསྔལ་གྱི་ཆོས་ཉིད་དང་དེ་འཇལ་གྱི་ཡུལ་ཅན་གཉིས་ངོ་བོ་གཅིག་པར་མ་གྲུབ་པ་དང། རྟེན་དང་བརྟེན་པར་མ་གྲུབ་པ་དང་། དེ་གཉིས་ངོ་བོ་ཉིད་མེད་པ་དང་། དེ་གཉིས་ངོ་བོ་ཐ་དད་མེད་པ་
རྣམས་རིམ་པ་ལྟར་ཆོས་བཟོད་ཆོས་ཤེས་རྗེས་བཟོད་རྗེས་ཤེས་ཡིན་པས་ཡེ་ཤེས་མཐོང་བ་མེད་དོ་ཞེས་གྲག་ལ་ཁ་ཅིག་ཆོས་བཟོད་རང་རིག་པའི་ཚུལ་གྱིས་མྱོང་བ་རྗེས་བཟོད་ཡིན་ལ། ཆོས་ཤེས་རང་རིག་

པའི་ཚུལ་གྱིས་རྗེས་ཤེས་ཡིན་ཞེས་པའི་རྗེས་སུ་འབྲངས་ལ་ཡེ་ཤེས་མཐོང་བ་མི་འཐད་ཅེས་ཟེར་རོ། །དེ་ཡང་བྱ་རྫོགས་ཀྱི་སྐད་ཅིག་ཡིན་པས་ཉིན་གཅིག་འགོར་བའང་སྲིད་དོ། །དོན་དམ་པ་སོ་སོ་རང་གིས་
རིག་པའི་ཡེ་ཤེས་ཀྱི་དབང་དུ་བྱས་ཏེ་སྐད་ཅིག་གཅིག་ཡིན་ལ་ཞེས་དང་། འབྲས་བུའི་མངོན་པར་རྟོགས་པ་སྐད་ཅིག་མ་གཅིག་ཡིན་ལ་ཞེས་དང་། །དེ་བཞིན་ཉིད་དང་མཚུངས་པར་བདེན་པ་གཅིག་ཁོ་ནས་སེམས་
ཀྱི་རང་བཞིན་ལ་བརྩམ་སྟེ་མཐོང་བའི་ལམ་རྫོགས་པར་འགྱུར་རོ་ཞེས་བཤད་པས་སོ་ཞེས་སྨྲའོ། །འདི་ལ་སྒྲུབ་བྱེད་མེད་པ་དང་། །གནོད་བྱེད་ཡོད་པའོ། །དང་པོ་ནི་དེ་དག་ཀྱང་བཅུ་དྲུག་པོ་ཐམས་ཅད་མཉམ་
བཞག་གཅིག་ལ་ཆོས་ཉིད་རྟོགས་པའི་རྣམ་པར་གཅིག་པས་དེ་སྐད་བརྗོད་པ་ཡིན་གྱི་བཅུ་དྲུག་པོ་དུས་གཅིག་ཏུ་སྐྱེ་བ་ནི་མ་ཡིན་ནོ། །གཉིས་པ་ལ་གཉིས་ཏེ། རིགས་པས་མི་འཐད་ལུང་དང་འགལ་བའོ། །དང་
བོ་ལ་གསུམ་སྟེ། སོ་སོའི་མཚན་ཉིད་དང་། །བར་ཆད་མེད་པ་དང་རྣམ་གྲོལ་གྱི་ལམ་དང་། །ཡེ་ཤེས་མཐོང་པ་མེད་པ་མི་འཐད་པའོ། །དང་པོ་ནི་ཡུལ་བདེན་པ་དང་དེ་འཇལ་གྱི་ཡུལ་ཅན་ངོ་བོ་གཅིག་པར་

༄༅། །མ་གྲུབ་སྟེ་ཆོས་བཟོད་དུ་འགྱུར་ན་རི་བོང་རྭ་དང་དེར་འཛིན་གྱི་ཤེས་པའང་ཆོས་བཟོད་དུ་འགྱུར་རོ། །རྟོགས་པ་ཞེས་དགོས་ན་ཡང་སྒོམ་ལམ་ལ་མཉམ་བཞག་ཀྱང་མཐོང་ལམ་གྱི་ཆོས་བཟོད་དུ་
འགྱུར་རོ། །ཕྱི་མ་དེ་ཡང་ཡེ་ཤེས་མཐོང་བ་མི་འདོད་པ་དང་རྗེས་བཟོད་རྗེས་ཤེས་ཀྱི་ཡེ་ཤེས་སྔ་མ་གཉིས་རང་རིག་པའི་ཚུལ་གྱིས་མྱོང་བར་འདོད་པ་ཁས་བླངས་ནས་འགལ་བ་སྨྲས་སོ། །གཉིས་པ་ལ་གཉིས་
ཏེ༑ ཉེས་པ་བརྗོད་པ་དང། ཉེས་སྤོང་གི་ལན་དགག་པའོ། །དང་པོ་ནི་སྐད་ཅིག་གཅིག་ཡིན་ན་བར་ཆད་མེད་པ་དང་རྣམ་གྲོལ་གྱི་ལམ་གཉིས་མེད་པར་ཐལ་ལོ། །གཉིས་པ་ནི་ཁ་ཅིག་ཐེག་ཆེན་གྱི་མཐོང་ལམ་རྣམ་
གྲོལ་གྱི་ལམ་ཁོ་ནར་སྐྱེ་བས་བར་ཆད་མེད་པའི་ལམ་སུས་ཀྱང་བཤད་པ་མ་མཐོང་བས་འདོད་པའོ་ཞེས་ཟེར་ལ། གཞན་དག་སྤང་བྱ་རྒྱུན་གཅོད་པ་དང་མི་སྐྱེ་བར་བྱེད་པའི་ལྡོག་པ་ལ་ལྟོས་ནས་འཇོག་ཅེས་སྨྲ་
ཞིང་། ལ་ལ་ནི་བྱ་རྫོགས་ཀྱི་སྐད་ཅིག་མ་གཅིག་ཡིན་པས་དེ་གཉིས་རྫས་གཉིས་ལ་བཞག་ཀྱང་སྐྱོན་མེད་དོ་ཞེས་བརྗོད་དོ། །གཉིས་པ་དེ་དགག་པ་ནི་རིམ་པ་ལྟར་མི་རིགས་ཏེ་ཐེག་ཆེན་གྱི་སྟེ་བར་ཆད་མེད་

པའི་ལམ་ཁོ་ནར་སྐྱེ་ཞེས་མཚུངས་པ་དང་། འཕགས་པས་མཐོང་ལམ་ལ་གནས་པའི་ཕྱིར་མི་ལྡོག་པའི་རྟགས་ཀྱི་འགྲེལ་པར་བཟོད་པ་ནི་བར་ཆད་མེད་པའི་ལམ་ཡིན་པ་ཉིད་ཀྱིས་ཞེས་དང་། ཤེས་པ་ནི་རྣམ་
པར་གྲོལ་བའི་ལམ་ཡིན་པའི་ཕྱིར་ཞེས་གསུངས་པ་དེ་སུས་བསྒྲིབས་ནས་མི་སྣང་པར་བྱས། དེ་གཉིས་ངོ་བོ་གཅིག་ན་དྲོད་དང་རྩེ་མོ་དང་ངོ་བོ་གཅིག་པ་ཅིས་འགོག རྒྱུ་འབྲས་ངོ་བོ་གཅིག་པ་འགལ་ཞིང་དྲོད་།
ཀྱིས་གཉེན་པོས་གཟུང་བ་རང་བཞིན་མེད་པར་རྟོགས་པར་འགྱུར་རོ་ཞེ་ན། ཁྱེད་ལའང་རྒྱུ་འབྲས་ངོ་བོ་གཅིག་པ་འགལ་ཞིང་བར་ཆད་མེད་པའི་ལམ་ལ་གནས་ངན་ལེན་སྤངས་པ་ཡོད་པར་འགྱུར་རོ་ཞེས་མཚུངས་
སོ༑ ༑ཐ་མའང་མི་རིགས་ཏེ་རྫས་གཉིས་བྱུང་བས་ངོ་བོ་གཅིག་པ་ཉམས་པ་ཡིན་ནོ། །གཉིས་བྱུང་ཡང་བྱ་རྫོགས་ཀྱི་སྐད་ཅིག་ལས་མེད་པས་གཅིག་མི་ཉམས་ཞེ་ན། བཅུ་དྲུག་རིམ་པ་བཞིན་སྐྱེས་ཀྱང་གཅིག་
ཏུ་འགྱུར་རོ། །གསུམ་པ་ནི་ཡེ་ཤེས་མཐོང་བ་མཐོང་ལམ་མ་ཡིན་ན་ཆོས་ཉིད་མཐོང་བའམ་མཐོང་ལམ་མ་ཡིན་པ་ཅིས་འགོགམཐོང་ལམ་གཏན་མི་སྲིད་པར་འགྱུར་རོ་ཞེ་ན་ཁོ་བོ་ཡང་དེ་ཉིད་སྨྲའོ། །གཉིས་

༄༅། །པ་ནི་བསྡུས་པ་ལས་བརྡ་བསལ་གྱི་མཐོང་ལམ་འཆད་པའི་དུས་སུ་མངོན་པར་རྟོགས་པའི་མཐའ་ལས་བྱུང་བའི་སྐད་ཅིག་བཅུ་དྲུག་བྱུང་བའི་རིམ་པ་ལྟར་སྐྱེའོ་ཞེས་པ་དང་འགལ་ལོ། །གཞན་
ཡང་༑ བདེན་དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །ཞེས་དང་། སྡུག་བསྔལ་ལ་སོགས་བདེན་པ་ལ་ཞེས་སོགས་དང་། སྐད་ཅིག་མ་ནི་བཅུ་
དྲུག་གིས། །ཁྱད་པར་མཚན་ཉིད་བཤད་པ་ཡིན། །ཞེས་དང་། མཐོང་བའི་ལམ་ལ་བཟོད་པ་དང་། །ཤེས་པའི་སྐད་ཅིག་བཅུ་དྲུག་ནི། །བྱང་ཆུབ་སེམས་དཔའ་མི་ལྡོག་པའི། །མཚན་ཉིད་ཡིན་པར་ཤེས་
པར་བྱ། །ཞེས་དང་། དེ་འདྲའི་སྐད་ཅིག་བཅུ་དྲུག་ནི། །བློ་ལྡན་མཐོང་བའི་ལམ་གནས་པའོ། །ཞེས་པ་ལ་སོགས་དུ་མ་དང་འགལ་ལོ། །དེ་དག་ལྡོག་པ་བཅུ་དྲུག་ཡོད་པས་དེ་སྐད་བརྗོད་དོ་ཞེ་ན། མ་ཡིན་ཏེ་
འཕགས་པས་བྱམས་སོགས་པ་དག་གིས་འགྲེལ་པར་མཐོང་བའི་ལམ་གྱིས་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་རྣམས་ལ་ཚད་མེད་པ་རྣམས་ངེས་པར་དགོས་པ་ཡིན་ཏེ། དེ་ལྟ་མ་ཡིན་ན་སྐད་ཅིག་མ་

དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་བར་འགྱུར་བས་སོ་ཞེས་དང་། ཡང་མཐོང་ལམ་གྱི་ཕྱིར་མི་ལྡོག་པའི་རྟགས་ལམ་ལ་རྗེས་བཟོད་འཆད་པ་ན་འདི་ལ་གནས་པ་ནི་རྟོགས་པའི་
ཆོས་ཀྱི་སྐད་ཅིག་མ་གཅིག་ལུས་པ་ཡིན་པའི་ཕྱིར་ཞེས་འཕགས་པས་བཤད་དོ། །ལུང་དེ་རྣམས་རྗེས་ཐོབ་ཡིན་ནོ་ཞེ་ན་འོག་ཏུ་ཤེས་པར་འགྱུར་རོ། །དོན་གསལ་ལས་མཐོང་ལམ་ནི་སྔར་མ་མཐོང་བའི་དོན་
མཐོང་བ་ཡིན་ཞིང་དྲན་པ་ནི་སྔོན་མྱོང་བའི་དངོས་པོ་འདྲིས་པ་ལ་དམིགས་པ་ཡིན་པས་དྲན་པ་ཡང་དག་བྱང་ཆུབ་ཀྱི་ཡན་ལག་མཐོང་ལམ་ལ་ཡོད་པ་མི་རིགས་སོ་ཞེ་ན། མཐོང་ལམ་གྱི་སྐད་ཅིག་མ་དང་
པོ་ལ་མེད་ཀྱང་གཉིས་པ་ཡན་ཆད་ལ་དྲན་པ་ཡང་དག་བྱང་ཆུབ་ཀྱི་ཡན་ལག་ཡོད་པ་མི་རིགས་པ་མེད་དོ་ཞེས་གསུངས་པ་དང་འགལ་ལོ། །ཐེག་ཆེན་གྱིས་ཡིན་པ་ཡང་དེས་ཤེས་སོ། །སེམས་ཀྱི་སྐད་ཅིག་
བཅུ་དྲུག་པོ་འདི་དག་རྒྱུན་མ་ཆད་པར་འབྱུང་བས་འཇིག་རྟེན་པའི་སེམས་སྐྱེ་བའི་སྐབས་མེད་ཅེས་གསུངས་པ་དང་ཡང་འགལ་ལོ། །གཉིས་པ་གཉིས་སུ་འདོད་པ་དགག་པ་གཉིས་ཏེ། དགོད་པ་དང་། དགག་པའོ། །

༄༅། །དང་པོ་ནི་ཁ་ཅིག་ཆོས་བཟོད་ཆོས་ཤེས་གཉིས་ནི་མཐོང་སྤང་རྒྱུན་གཅོད་པ་དང་ཐག་སྲིང་པའི་བར་ཆད་མེད་པ་དང་རྣམ་གྲོལ་གྱི་ལམ་གཉིས་སུ་སྐྱེ་ལ། རྗེས་བཟོད་རྗེས་ཤེས་ནི་གཉིས་ཀར་
འདུ་སྟེ། འདི་ལྟར་ཆོས་བཟོད་ཀྱིས་ཆོས་ཉིད་མ་དག་པ་མ ཐོང་བ་ན་དེ་འཇལ་གྱི་ཡེ་ཤེས་དེ་ཉིད་ཀྱི་གཞན་རིག་གི་ཆོས་ཉིད་རྟོགས་པ་དང་། རང་རིག་གི་ཆའི་ཆོས་ཉིད་རྟོགས་པ་ལ་རྗེས་བཟོད་རྗེས་ཤེས་སུ་
འཇོག་གོ །ཆོས་ཤེས་ཀྱི་ཆོས་ཉིད་དག་པ་མཐོང་བ་ན་ཡེ་ཤེས་འདི་ཉིད་ཀྱི་གཞན་རིག་དང་རང་རིག་གི་ཆའི་ཆོས་ཉིད་རྟོགས་པའི་ཆ་ལས་རྗེས་བཟོད་རྗེས་ཤེས་སུ་འཇོག་གོ །དེ་ལྟར་ཡང་བཟོད་པ་དང་
ཤེས་པ་ཐམས་ཅད་ཀྱང་མཚན་མ་མེད་པས་གནས་པའི་རྣལ་འབྱོར་ཅན་དུ་རིག་པར་བྱའོ་ཞེས་ཆོས་ཉིད་ཀྱི་ཡུལ་ཅན་ཁོ་ནར་བཤད་པས་ཤེས་སོ་ཞེས་གྲག་གོ །གཉིས་པ་དེ་དགག་པ་ལ་གཉིས་ཏེ། སྒྲུབ་བྱེད་མེད།
གནོད་བྱེད་ཡོད་པའོ། །དང་པོ་ནི་ཁ་ཅིག་ལས་མཚན་མ་མེད་པ་དང་། །མཚན་མས་གནས་ཞེས་ཀྱང་བཤད་ལ་མཚན་མེད་ཁོ་ནར་བཤད་ཀྱང་རྟོགས་པའི་མཚན་མ་མེད་པ་ལ་བརྗོད་པ་ཡིན་ནོ། །གཉིས་པ་ནི་

རིགས་པས་མི་འཐད། ལུང་དང་འགལ་བའོ། །དང་པོ་ནི་ལྡོག་པ་ཉེར་བཞིར་འགྱུར་ཏེ་ཆོས་བཟོད་ཆོས་ཤེས་བརྒྱད་པོའི་གཞན་རིག་དང་རང་རིག་གིས་ཆོས་ཉིད་འཇལ་བའི་རྗེས་བཟོད་རྗེས་ཤེས་བརྒྱད་
བརྒྱད་ཡོད་པའི་ཕྱིར་རོ། །འདོད་ན་ལྡོག་པ་བཅུ་དྲུག་ཡིན་པ་ཉམས་སོ། །གཞན་ཡང་རང་རིག་དང་གཞན་རིག་གི་ཆའི་ཆོས་ཉིད་རྟོགས་པ་རྗེས་བཟོད་རྗེས་ཤེས་ཡིན་ཞེས་བཟློག་ན་མཚུངས་སོ། །ཡེ་ཤེས་མཐོང་བའི་མི་
འདོད་པ་ནི་སྔར་བཀག་ཟིན་ཏོ། །གཉིས་པ་ནི་བཅུ་དྲུག་ཏུ་བཤད་པའི་ལུང་དུ་མས་གནོད་དོ། །གསུམ་པ་ལ་གཉིས་ཏེ། །ལུགས་དགོད་པ་དང་དེ་སུན་དབྱུང་བའོ། །དང་པོ་ནི་ལུང་གི་དབང་ཕྱུག་ཁ་ཅིག་
མཐོང་བའི་ལམ་ངོ་བོ་བཞིར་སྐྱེས་སྟེ་ཆོས་མཆོག་མན་ཆད་ཆོས་ཐམས་ཅད་སྟོང་པར་བསྒོམ་པས་བདེན་བཞིའི་ཆོས་ཉིད་མ་དག་པ་རྟོགས་པའི་ཆོས་བཟོད་བཞི་ངོ་བོ་གཅིག་ཏུ་སྐྱེའོ། །བཞིར་འཇོག་པ་ནི་ཡུལ་
བདེན་བཞིའི་ཆོས་ཉིད་མ་དག་པ་རྟོགས་པ་དང་། སྡུག་བསྔལ་མཐོང་སྤང་རྒྱུན་གཅོད་པ་ལ་སོགས་པ་བཞི་བྱེད་པས་བཞག་གོ །དེའི་འོག་ཏུ་ཆོས་ཉིད་དག་པ་རྟོགས་པའི་ཆོས་ཤེས་བཞི་ངོ་བོ་གཅིག་ལ་

༄༅། །ལྡོག་པ་བཞིར་སྐྱེ་སྟེ། དེ་ཡང་ཡུལ་བཞི་ཡོད་པ་དང་མཐོང་སྤང་ཐག་སྲིང་བའི་བྱེད་པ་བཞི་བྱེད་པས་སོ། །དེའི་འོག་ཏུ་ཡེ་ཤེས་དང་པོ་གཉིས་ལ་དམིགས་ནས་འདི་གཉིས་ནི་འཕགས་པའི་ཆོས་
རྣམས་སྐྱེད་པའི་རྒྱུའོ་ཞེས་འཇལ་བའི་རྗེས་བཟོད་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བཞིར་འཇོག་པ་ཡུལ་བཞི་ཡོད་པས་སོ། །དེའི་རྗེས་ལ་སྐད་ཅིག་གསུམ་པ་ལ་དམིགས་ནས་ཀུན་རྫོབ་ཀྱི་བདེན་
པའི་ཡུལ་ཅན་ཡིན་ནོ། །ཞེས་འཇལ་བའི་ཡེ་ཤེས་བཞི་ངོ་བོ་གཅིག་ལ་ལྡོག་པ་བཞིར་སྐྱེ་སྟེ། བདེན་དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། །ལམ་ཤེས་ཉིད་ལ་མཐོང་བའི་ལམ། །
ཞེས་བཤད་པས་ཤེས་སོ་ཞེས་གྲག་གོ །གཉིས་པ་ལ་གཉིས་ཏེ། སྒྲུབ་བྱེད་དགག་པ་དང་། གནོད་བྱེད་བརྗོད་པའོ། །དང་པོ་ནི་བདེན་དང་བདེན་ལ་ཞེས་པ་བདེན་པ་བཞི་ལ་བཞི་བཞི་ཡོད་པས་བཅུ་དྲུག་
ཏུ་སྐྱེ་བར་བཤད་པ་ཡིན་ནོ། །གཉིས་པ་ནི་དེ་ཉིད་ཀྱི་བྱམས་ལ་སོགས་དང་གི་འགྲེལ་པར་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་རྣམས་ལ་ཚད་མེད་པ་རྣམས་ངེས་པར་དགོས་པ་ཡིན་ཏེ་དེ་ལྟ་མ་

ཡིན་ན་སྐད་ཅིག་མ་དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་པར་འགྱུར་བས་སོ་ཞེས་བརྒྱད་པ་ཀུན་འབྱུང་ལ་རྗེས་ཤེས་ཀྱི་རྗེས་ལ་འགོག་པ་ལ་ཆོས་བཟོད་འབྱུང་བར་གསལ་བར་
བཤད་པ་དང་འགལ་ལོ། །བཞི་པ་ལའང་གཉིས་ཏེ། ལུགས་དགོད་པ་དང་། དེ་དགག་པའོ། །དང་པོ་ནི་མཉམ་བཞག་སྐད་ཅིག་གཅིག་ཏུ་སྐྱེ་སྟེ། བསྡུ་བ་ལས་འབྲས་བུའི་མངོན་པར་རྟོགས་པ་སྐད་ཅིག་མ་
གཅིག་ཡིན་ཞེས་པ་དང་། དོན་དམ་པ་སོ་སོ་རང་གིས་རིག་པའི་ཡེ་ཤེས་ཀྱི་དབང་དུ་བྱ་སྟེ་སྐད་ཅིག་མ་གཅིག་ཡིན་ལ་ཞེས་བཤད་པས་སོ། །དེའི་རྗེས་ལ་སྐད་ཅིག་བཅུ་དྲུག་རིམ་ཅན་དུ་སྐྱེ་སྟེ་སོ་སོར་རྟོགས་
པའི་མངོན་པར་རྟོགས་པ་སྐད་ཅིག་མ་བཅུ་དྲུག་ཡིན་ཞེས་པ་དང་།བརྟན་པ་གནས་པ་རྒྱས་པ་སྤྲོས་པ་དང་བཅས་པའི་དབང་དུ་བྱས་ན་སྐད་ཅིག་མ་བཅུ་དྲུག་དུ་བཤད་པས་ཤེས་སོ་ཞེས་སྨྲའོ། །གཉིས་པ་
ནི་མཉམ་བཞག་དེ་མཐོང་ལམ་མ་ཡིན་པར་འགྱུར་ཏེ་རང་གི་མཐོང་ལམ་སྡུག་བསྔལ་ལ་ཆོས་བཟོད་ཙམ་གྱི་སྔར་གྲུབ་པའི་ཕྱིར་རོ། །དེའི་ཁྱབ་པ་ནི་འཕགས་པས་འཇིག་རྟེན་ཆོས་ཀྱི་མཆོག་གི་འཇུག་ཐོགས་

༄༅། །སུ་སྡུག་བསྔལ་ལ་ཆོས་ཤེས་པའི་བཟོད་པ་དང་ཞེས་བཤད་དོ། །གཉིས་པ་དོན་ལ་གནས་པ་དགོད་པ་ལ་གཉིས་ཏེ། ཉན་ཐོས་དང་ཐེག་ཆེན་གྱི་མཐོང་ལམ་མོ། །དང་པོ་ནི་བཅུ་དྲུག་བྲེང་ཆགས་སུ་
སྐྱེ་སྟེ། དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །བཅུ་དྲུག་པ་ལ་དེ་འབྲས་གནས། །ཞེས་པ་དང་། མི་ཤེས་པ་ཀུན་ཤེས་པའི་དབང་པོ་གང་ཞེ་ན་སྦྱོར་བའི་ལམ་དང་མཐོང་བའི་
ལམ་གྱི་སེམས་ཀྱི་སྐད་ཅིག་བཅོ་ལྔ་ལ་གང་དབང་བྱེད་པའོ། །ཀུན་ཤེས་པའི་དབང་པོ་གང་ཞེ་ན་མཐོང་བའི་ལམ་གྱི་སེམས་ཀྱི་སྐད་ཅིག་བཅུ་དྲུག་པ་ལ་བརྟེན་ནས་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ལ་གང་དབང་
བྱེད་པའོ་ཞེས་བཤད་པས་ཤེས་སོ། །གཉིས་པ་ཐེག་ཆེན་ལ་བཅུ་དྲུག་རིམ་པ་བཞིན་སྐྱེ་བ་ཡིན་ཏེ། སྐད་ཅིག་གཅིག་ཏུ་སྐྱེ་བ་ལ་གནོད་བྱེད་རྗོད་པ་དེ་རྣམས་ཀྱིས་ཤེས་སོ། །གསུམ་པ་རྩོད་པ་སྤངས་པ་ལ་
གཉིས་ཏེ། ལུང་དང་འགལ་བ་སྤངས་པ་དང་། །རིག་པ་དང་འགལ་བ་སྤངས་པའོ། །དང་པོ་ནི་དོན་དམ་པ་སོ་སོ་རང་གི་རིག་པའི་ཡེ་ཤེས་ཀྱི་དབང་དུ་བྱ་སྟེ་སྐད་ཅིག་གཅིག་ཡིན་ཞེས་པ་དང་། །འབྲས་བུའི་མངོན་

པར་རྟོགས་པ་ནི་གཅིག་ཡིན་ནོ་ཞེས་བཤད་པ་དང་། བདེན་པ་འདྲེན་པ་ལ་དམིགས་པས་ལོག་པར་ཞུགས་པ་ཐམས་ཅད་གཅིག་ཅར་སྤོང་བར་བཤད་པ་དང་འགལ་ལོ་ཞེ་ན། དང་པོ་གཉིས་ནི་བཅུ་དྲུག་པོ་ཐམས་
ཅད་སྒོམ་ཐུན་གཅིག་ལ་སྐྱེ་བ་ལ་དེ་སྐད་གསུངས་པ་ཡིན་ཞིང་། །ཐ་མ་ནི་ཁམས་གོང་འོག་གི་བདེན་པ་མ་ཕྱེ་བ་ལ་དམིགས་པར་བཤད་པས་མི་འགལ་ལོ། །གཉིས་པ་ནི་བྱང་ཆུབ་སེམས་དཔའི་མཐོང་ལམ་གྱིས་
ཉེར་ལེན་གྱི་ཕུང་པོ་ངོ་བོ་སྟོང་པར་ཤེས་པ་ན་དེའི་ཁྱད་པར་འབྲས་བུ་དང་རྒྱུར་གྱུར་ལྡོག་སྟོང་པར་རྟོགས་མ་རྟོགས་མི་འཐད་དེ་བུམ་པ་མེད་པར་རྟོགས་པ་ན་དེའི་ཁྱད་པར་འགའ་ཞིག་ཡོད་པའི་སྒྲོ་འདོགས་མ་
ཆོད་པ་མི་སྲིད་པ་བཞིན་ནོ་ཞེ་ན། བྱང་ཆུབ་སེམས་དཔའི་དྲོད་ཀྱིས་ཀྱང་འཇིག་རྟེན་པའི་སྒོམ་བྱུང་གི་ཤེས་རབ་ཀྱི་ཕུང་པོའི་ངོ་བོ་སྟོང་པར་རྟོགས་པ་ལ་ཁྱད་པར་གཟུང་བ་དང་འཛིན་པ་རང་བཞིན་མེད་པར་
རྟོགས་མ་རྟོགས ་མི་འཐད་དོ་ཞེས་མཚུངས་སོ། །གཞན་ཡང་ཉན་ཐོས་ཀྱི་མཐོང་ལམ་གྱིས་ཕུང་པོ་གང་ཟག་གི་བདག་མེད་རྟོགས་པ་ན་ཁྱད་པར་འབྲས་བུ་དང་རྒྱུར་གྱུར་ལྡོག་གང་ཟག་གི་བདག་མེད་པར་རྟོགས་

༄༅། མ་རྟོགས་མི་འཐད་དོ། །ངོ་བོ་གཅིག་ལ་རྟོགས་མ་རྟོགས་གཉིས་མི་འགལ་ལོ་ཞེ་ན། འདིར་ཡང་དེ་སྐད་སྨྲའོ། །རྟོགས་པ་དང་དོན་དམ་དུ་ཐལ་བ་ནི་སྔར་སྤངས་ཟིན་ཏོ། །གསུམ་པ་མཚོན་
བྱའི་སྒྲ་དོན་ནི་ཆོས་ཉིད་སྔར་མ་མཐོང་བ་མཐོང་བས་མཐོང་ལམ་ཡིན་ལ་མྱ་ངན་ལས་འདས་པར་ཕྱིན་པར་བྱེད་པས་ལམ་ཡིན་ནོ། །གཉིས་པ་དེའི་སྤང་བྱ་སྒྲིབ་པ་ལ་གསུམ་ལས་མཚན་ཉིད་ལ་གསུམ་སྟེ། རྟོག་
བས་བཏགས་པ་དགག་པ་དང་། དོན་ལ་གནས་པ་དགོད་པ་དང་། །དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་མཐོང་ལམ་སྐྱེས་པའི་སྟོབས་ཀྱིས་སྤང་བར་བྱ་བ་ཞེས་སོ། །ཁ་ཅིག་ཉོན་མོངས་པ་གང་
ཞིག་གིས་མཐོང་ལམ་གྱི་རྒྱུན་བཟློག་པར་བྱ་བ་ཞེས་ཟེར་རོ། །གཞན་དག་ནི་གནོད་བྱ་རྒྱུ་མ་ཚང་པ་མེད་པར་འབྱུང་བ་ལ་བདེན་པའི་ཆོས་ཉིད་དང་ཡེ་ཤེས་སྔར་མ་མཐོང་བ་མཐོང་བའི་རྐྱེན་དེ་དང་ཕྲད་པའི་
སྟོབས་ཀྱིས་བཟློག་བྱ་ཡིན་པ་གང་ཞིག་གང་གིས་དབྱེན་ཞེས་གྲག་གོ །དང་པོ་ནི་མི་རིགས་ཏེ་མཐོང་ལམ་སྐྱེས་པ་ན་རང་གི་སྤང་བྱ་འགག་ནས་མེད་པའི་ཕྱིར་དང་། མཐོང་སྤང་ལ་མངོན་འགྱུར་གཏན་མེད་

པར་འགྱུར་རོ། །གཉིས་པའང་མི་རིགས་ཏེ་ཤེས་བྱའི་སྒྲིབ་པ་མཐོང་སྤང་ལ་མ་ཁྱབ་པས་སོ། །གསུམ་པའང་མ་ཡིན་ཏེ་མཐོང་སྤང་ཡོད་པ་ན་མཐོང་ལམ་མ་སྐྱེས་ཤིང་མཐོང་ལམ་སྐྱེས་པ་ན་མཐོང་སྤང་མེད་
པར་ཁྱེད་ཉིད་འདོད་པས་ཕྲད་པ་མེད་པའི་ཕྱིར་དང་། དེ་མཐོང་སྤང་མཐོང་ལམ་ལ་ལྟོས་ནས་གནོད་བྱ་ལྷན་ཅིག་མི་གནས་པའི་འགལ་བའི་མཚན་ཉིད་ཡིན་པས་མཐོང་སྤང་ལས་དོན་ལྡོག་གཞན་འགྱུར་ཡིན་
པའི་ཕྱིར་དང་། གང་ཞིག་གང་གིས་དབྱེན་པ་ལ་རྣམ་གཅོད་མེད་པའི་ཕྱིར་རོ། །གཉིས་པ་ནི་སྒྲིབ་པ་ཙམ་གྱིས་མཚན་ཉིད་གེགས་བྱེད་པའོ། །མཐོང་སྤང་གི་སྒྲིབ་པའི་མཚན་ཉིད་ནི་གེགས་བྱེད་པ་གང་
ཞིག་ཀུན་བཏགས་སུ་གྱུར་པའོ། །གསུམ་པ་ནི་གལ་ཏེ་ཚོགས་སྦྱོར་གྱིས་སྤོང་པ་དེ་དག་ཀྱང་མཐོང་སྤང་དུ་འགྱུར་རོ་ཞེ་ན། འདི་ནི་འདོད་པ་ཡིན་ནོ། །དེ་ལྟར་སྤང་བྱ་ཐམས་ཅད་མཐོང་སྤང་སྒོམ་སྤང་གཉིས་སུ་
འདུས་པར་འགྱུར་རོ་ཞེ་ན། འདོད་པ་ཡིན་ཏེ་ཐོགས་མེད་ཀྱིས་མཐོང་བའི་ལམ་ཐོབ་པའི་དེ་ཡན་ཆད་མཐོང་བས་སྤང་བར་བྱ་བ་ལས་བཟློག་པ་ཟག་པ་དང་བཅས་པའི་ཆོས་ཐམས་ཅད་ནི་སྒོམ་པས་སྤང་བར་བྱ་

༄༅། །བར་བལྟའོ་ཞེས་དང་། །དེའི་འགྲེལ་པ་ཀུན་ཏུ་བཏགས་པ་ལས་གཞན་པའི་ཟག་པ་དང་བཅས་པ་རྣམས་ཞེས་བྱ་བའི་ཐ་ཚིག་གོ་ཞེས་དང་། །མཐོང་སྤང་གི་འགྲེལ་པར་ཐམས་ཅད་ཀྱི་ཕྱོགས་གཅིག་གོ་
ཞེས་བྱ་བ་ནི་སྒོམ་པས་སྤང་བར་བྱ་བ་དང་། །ཟག་མེད་མ་རྟོགས་པའོ་ཞེས་དང་། །སྒོམ་སྤང་གི་སྐབས་ནས་ཐམས་ཅད་ཀྱི་ཕྱོགས་གཅིག་གོ་ཞེས་བྱ་བ་ནི་མཐོང་བས་སྤང་བར་བྱ་བ་ཟག་མེད་མ་རྟོགས་པའོ་ཞེས་
གསུངས་པས་གཉེན་པོ་གང་གིས་སྤོང་ཡང་རུང་རིགས་ཀུན་བཏགས་ལྷན་སྐྱེས་གཉིས་ལས་གཞན་མེད་པའི་ཕྱིར་རོ། །གལ་ཏེ་མཐོང་སྤང་སྒོམ་སྤང་དུ་འཇོག་པ་ལ་མཐོང་ལམ་སྒོམ་ལམ་དང་ཕྲད་དགོས་པ་
ལས་དེ་མེད་དོ་ཞེ་ན། སོ་སོ་སྐྱེ་བོ་ལ་མཐོང་སྤང་སྒོམ་སྤང་གཏན་མེད་དུ་འགྱུར་ཏེ་མཐོང་ལམ་སྒོམ་ལམ་མ་སྐྱེས་པའི་ཕྱིར་རོ། །གཉིས་ན་མཚན་གཞིའི་དབྱེ་བ་ལ་ལྔ་ལས། གང་ལས་དབྱེ་བའི་གཞི་ནི་མཐོང་སྤང་
ཙམ་མོ། །ཇི་སྙེད་དབྱེ་བའི་གྲངས་ནི་གསུམ་ལས་རྟོག་པས་བཏགས་པ་དགག་པ་ནི་ཁ་ཅིག རྒྱུད་བླ་ལས། ཉོན་མོངས་ཤེས་བྱ་སྙོམས་འཇུག་གི །སྒྲིབ་གསུམ་ལས་ནི་ངེས་གྲོལ་ཏེ། །ཞེས་པས་གཉིས་སུ་

མ་འདུས་པས་གསུམ་ཡིན་ནོ་ཞེས་སྨྲའོ། །དེ་ནི་གསལ་བ་བགྲང་པ་ཙམ་ཡིན་གྱི་གཉིས་སུ་མ་འདུས་པར་གསུངས་པ་མ་ཡིན་ཏེ། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་དག་ཏུ་བསྟན། །དེར་ནི་སྒྲིབ་པ་
ཐམས་ཅད་སྟེ། །དེ་ཟད་ནས་ནི་གྲོལ་བར་འདོད། །ཅེས་དབུས་མཐར་གསུངས་པ་དང་འགལ་བས་སོ། །གཉིས་པ་དོན་ལ་གནས་པ་དགོད་པ་ནི། ཉོན་མོངས་པའི་སྒྲིབ་པ་དང་། །ཤེས་བྱའི་སྒྲིབ་པ་གཉིས་ཡིན་
ཏེ༑ ༑ཉོན་མོངས་མ་ལུས་བསལ་བ་དང་། །མི་ཤེས་མ་ལུས་སྤང་བའི་ཕྱིར། །ཞེས་དང་སྔར་བཤད་པའི་ལུང་གིས་ཤེས་སོ། །གསུམ་པ་རྩོད་པ་སྤངས་པ་ནི་འོ་ན་སྙོམས་འཇུག་གི་སྒྲིབ་པ་གང་དུ་ཡང་འདུ་བར་
མི་འཐད་དོ་ཞེ་ན། འདིའི་ལན་ལ་གསུམ་སྟེ། འཁྲུལ་པའི་ལན་དགག་པ་དང་། །འཐད་པའི་ལན་བརྗོད་པ་དང་། །ལན་ལ་ཀླན་ཀ་སྤངས་པའོ། །དང་པོ་ནི་འདི་ལ་ཁ་ཅིག་ཉོན་མོངས་པའི་སྒྲིབ་པར་འདུས་སོ་
ཞེས་སྨྲའོ། །མ་ཡིན་ཏེ་དགྲ་བཅོམ་ཤེས་རབ་ཀྱི་རྣམ་གྲོལ་ལ་ཉོན་མོངས་པའི་སྒྲིབ་པ་སྤང་བར་ཐལ་ལོ། །གཉིས་པ་ནི་རྣམ་ཐར་བརྒྱད་ལ་སོགས་པ་ལ་སྙོམས་པར་འཇུག་མི་ཤེས་པ་ཡིན་པས་ཤེས་བྱའི་སྒྲིབ་

༄༅། །པར་འདུ་བ་ཡིན་ནོ། །གསུམ་པ་ལ་གཉིས་ཏེ། དགྲ་བཅོམ་ཤེས་སྒྲིབ་སྤང་བར་ཐལ་བ་དང་། སྤང་བྱ་གཉེན་པོ་ཆོལ་བར་ཐལ་བ་སྤངས་པའོ། །དང་པོ་ནི་གཉིས་ཀའི་ཆ་ལས་རྣམ་གྲོལ་གྱིས་སྙོམས་
འཇུག་གི་སྒྲིབ་པ་སྤངས་པ་ཡོད་པས་ཤེས་བྱའི་སྒྲིབ་པ་སྤང་བར་ཐལ་ལོ། །དེ་འདོད་ན་སྒྲིབ་པ་གཉིས་ཀ་སྤངས་ན་སངས་རྒྱས་སུ་འགྱུར་རོ་ཞེ་ན། དང་པོ་འདོད་པ་ཡིན་ན་འགའ་ཞིག་སྤངས་ཀྱང་མ་ལུས་པ་
མ་སྤངས་པས་སངས་རྒྱས་སུ་ག་ལ་འགྱུར། གཉིས་པ་ནི་སྡུག་པ་དང་མི་སྡུག་པ་སྦྲུལ་པ་ལ་ཀུན་ནས་ཉོན་མོངས་པ་འབྱུང་བའི་གཉེན་པོར་ཞེས་དང་། ཞི་བའི་རྣམ་པར་ཐར་པ་ལ་ཆགས་པའི་གཉེན་པོར་ཞེས་
བཤད་བས་སྤང་བྱ་ཤེས་བྱའི་སྒྲིབ་པ་ལ་གཉེན་པོ་ཉོན་སྒྲིབ་ཀྱི་གཉེན་པོར་འགལ་ལོ་ཞེ་ན། དེ་ནི་བཏགས་པ་ཡིན་ཏེ་འདོགས་པའི་རྒྱུ་མཚན་ཆགས་སྡང་དང་རྟོག་པ་གཉིས་ཀ་ཞེན་པར་འདྲ་བས་སོ། །དགོས་པ་
ནི་ཤེས་བྱའི་སྒྲིབ་པ་ཡིན་ན་ཉན་ཐོས་ཀྱིས་མི་སྤོང་སྙམ་པའི་ལོག་རྟོག་དགག་པའི་ཕྱིར་ཡིན་ལ་དངོས་ལ་གནོད་པ་ཤེས་རབ་ཀྱི་ཆ་ལས་རྣམ་གྲོལ་ལ་སྙོམས་འཇུག་གི་སྒྲིབ་པ་ཡོད་པར་བཤད་པས་ཡིན་ནོ། ། གང་

དག་དབྱེ་བའི་དངོས་པོ་ལ་གཉིས་ལས། མཐོང་སྤང་ཉོན་མོངས་པའི་སྒྲིབ་པ་ལ་གསུམ་སྟེ། མཚན་ཉིད་དང་། མཚན་གཞིའི་དབྱེ་བ་དང་། །མཚོན་བྱའི་སྒྲ་དོན་ནོ། །དང་པོ་ནི་གེགས་བྱེད་པ་ཀུན་བཏགས་སུ་
གྱུར་པ་གང་ཞིག་རབ་ཏུ་མ་ཞི་བའོ། །གཉིས་པ་ལ་གཉིས་ཏེ། དབྱེ་བ་དངོས་དང་། ལུང་དང་འགལ་བ་སྤང་བའོ། །དང་པོ་ནི་འདོད་ཁམས་བ་སྡུག་བསྔལ་གྱི་བདེན་པ་ལ་ལྔ་དང་བཞི་དང་གཅིག་དངོས་དང་།
ལོག་པར་ཞུགས་པ་དང་དབང་གིས་ལོག་པར་ཞུགས་པ་ཡིན་ནོ། །དེ་ལ་འཇིགས་ཚོགས་ལྟ་བས་ཉེར་ལེན་གྱི་ཕུང་པོ་སྡུག་བསྔལ་གྱི་རང་བཞིན་ལ་བདག་དང་བདག་གི་བ་དང་། མཐར་འཛིན་པ་ནི་ཕུང་པོ་ལྔ་
ལ་རྣམ་པ་བདག་རྟག་ཆད་དུ་འཛིན་པ་དང་། ལོག་ལྟས་ནི་ཕུང་པོ་ལྔ་ལ་སྡུག་བསྔལ་དུ་མེད་ཅེས་སྐུར་པ་འདེབས་པ་དང་། མ་རིག་པ་ནི་དེའི་མཚན་ཉིད་མི་རྟག་སྡུག་བསྔལ་ལ་སོགས་པ་མི་ཤེས་པ་དང་། ཐེ་
ཚོམ་ནི་དེའི་མཚན་ཉིད་ལ་ཐེ་ཚོམ་བྱ་བས་ལོག་པར་འཇུག་གོ །དེས་ན་ལོག་རྟོག་མ་རྟོགས་ཐེ་ཚོམ་གསུམ་གྱི་རང་བཞིན་ནོ། །ལྟ་བ་མཆོག་འཛིན་ནི་ལྟ་བ་གསུམ་པོ་དེ་དག་ལ་དམ་པའམ་གཙོ་བོའམ་མཆོག་

༄༅། །ཏུ་འཛིན་པའམ། ཚུལ་ཁྲིམས་དང་བརྟུལ་ཞུགས་མཆོག་འཛིན་ནི་ལྟ་བ་སྔ་མ་གསུམ་པོ་ལ་དག་གྲོལ་གྱི་རྒྱུར་འཛིན་པ་དང་། །འདི་གཉིས་ལྟ་བ་ད་ལྟ་བའི་གནས་ལ་ཞེས་བཤད་པས་དངོས་སུ་ལོག་
ཞུགས་སུ་འགྲོ་བའི་སྐབས་ཀྱང་ཡོད་དོ། །ཡུལ་ལ་ཆགས་པ་དང་རྒྱལ་བ་སྒོམ་སྤང་ཡིན་པས་ལྟ་བ་ལ་ཆགས་པ་དང་ང་རྒྱལ་དུ་བྱེད་པའོ། །ཡུལ་ལ་ཁོང་ཁྲོ་བ་སྒོམ་སྤང་ཡིན་པས་ལྟ་བ་ལ་ཁོང་ཁྲོ་བའོ། །ལྟ་བ་མཆོག་
འཛིན་གྱི་ལྟ་བ་དེ་དག་མཆོག་ཏུ་བཟུང་ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་དག་གྲོལ་གྱི་རྒྱུར་བཟུང་ནས་དེ་དང་མི་མཐུན་པ་ཁས་ལེན་པ་ལ་ཁོང་ཁྲོ་བའོ། །ཀུན་འབྱུང་གི་བདེན་པའི་དེ་དང་འདྲའོ། །
འགོག་པ་དང་ལམ་བདེན་པ་འཇིག་ཚོགས་ལྟ་བ་དང་མཐར་འཛིན་པ་ནི་སྐྲག་པ་སྐྱེ་བའི་སྒོ་ནས་ལོག་པར་འཇུག་པའོ། །ལྷག་མ་བརྒྱད་སྔར་དང་འདྲའོ། །ཁམས་གོང་མ་གཉིས་ནི་ཁོང་ཁྲོ་མ་གཏོགས་པ་སྔར་
བཞིན་ནོ། །ཁོང་ཁྲོ་མ་གཏོགས་དེ་དག་ནི། །གཟུགས་ཁམས་གཟུགས་ནི་དེ་དང་འདྲ། །ཞེས་སོ། །དེ་ན་ཁོང་ཁྲོའི་ས་བོན་ཡང་མི་སྲིད་དང་ཞེ་ན། ཁམས་གཞན་དུ་རྟོགས་པ་ཡོད་ཀྱང་དེར་རྟོགས་པ་མེད་དོ། །

གཉིས་པ་ལ་བཞི་སྟེ། ལྔ་བཅུ་རྩ་དྲུག་དང་། །བརྒྱད་ཅུ་རྩ་བརྒྱད་དང་། །དགུ་བཅུ་རྩ་བཞི་དང་། །བརྒྱ་དང་བརྒྱད་ལས་མེད་པར་བཤད་པའི་ལྟུང་དང་འགལ་བ་སྤངས་བའོ། །དང་པོ་ནི་འགོག་པ་དང་ལམ་བདེན་
གཉིས་ཁམས་གསུམ་དུ་མ་གཏོགས་ཞེས་བཤད་ཅིང་དེ་གཉིས་ཟག་མེད་ཡིན་པས་ཁམས་གསུམ་པས་དམིགས་མི་ནུས་པས་བདེན་པ་དང་པོ་གཉིས་ལ་དམིགས་པའི་ང་དྲུག་ལས་མེད་པར་ཐལ་ལོ་ཞེ་ན། མ་ཡིན་
ཏེ་འགོག་པ་དང་ལམ་བདེན་གཉིས་ནི་ཁམས་གསུམ་པར་མ་གཏོགས་ཀྱང་ཁམས་གསུམ་པའི་དབང་དུ་བྱས་ཞེས་བསྡུ་བ་དང་མཛོད་འགྲེལ་ལས་བཤད་པས་དེ་གཉིས་ཀྱི་རང་མཚན་ལ་དམིགས་མི་ནུས་ཀྱང་མིང་ལ་
དམིགས་ནས་ཡུལ་དུ་བྱེད་པའི་ཕྱིར་རོ། །གཉིས་པ་ནི་དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་རྟོགས་པ། །འདོད་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །
ཅེས་ཀུན་འབྱུང་དང་འགོག་པ་ལ་འཇིག་ཚོགས་ལྟ་བ་དང་མཐར་འཛིན་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་ལོག་པར་མི་འཇུག་ཅིང་། ལམ་བདེན་ལ་དང་པོ་གཉིས་ལོག་པར་མི་འཇུག་པར་

༄༅། །བཤད་པ་དང་འགལ་ལོ་ཞེ་ན། དེ་ནི་བྱེ་བྲག་སྨྲ་བའི་ལུགས་ཡིན་ལ་འདིར་ཐེག་ཆེན་པའི་ལུགས་ཡིན་པས་གྲུབ་མཐའ་ཐ་དད་དོ། །གསུམ་པ་ནི་བསྡུ་བ་ལས་སྡུག་བསྔལ་མ་རྟོགས་པའི་བདེན་པ་
ལྷག་མ་གསུམ་ལ་འཇིག་ཚོགས་ལྟ་བ་དང་མཐར་འཛིན་ལྟ་བ་གཉིས་ལོག་པར་མི་འཇུག་པར་ལོག་པར་འཇུག་པ་བརྒྱད་བརྒྱད་ལས་མ་བཤད་པའི་ཕྱིར་རོ་ཞེ་ན། དེ་ནི་མདོ་སྡེ་བའི་ལུགས་ཡིན་ནོ་ཞེས་འབྲེ་
ཟེར་རོ། །བཞི་པ་ནི་གཟུགས་མེད་ན་གཟུགས་མེད་པར་བཤད་པས་ལུས་ངག་གི་སྤྱོད་པ་ལ་དམིགས་པའི་ཚུལ་ཁྲིམས་དང་བརྟུལ་ཞུགས་མཆོག་འཛིན་བདེན་བཞིའི་ཡུལ་ཅན་གྱི་གཞི་མེད་པའི་ཕྱིར་རོ་ཞེ་ན། མ་
ཡིན་ཏེ་གཟུགས་མེད་པ་ལ་ལྟ་བ་དམིགས་པ་དེ་ཡོད་པའི་ཕྱིར་རོ། །དེ་དག་གཙོ་ཆེ་བའི་དབྱེ་བ་ཡིན་གྱི་ངེས་པར་ནི་ཉོན་མོངས་པ་དང་ཉེ་བའི་ཉོན་མོངས་པ་ཀུན་རྟགས་ཀྱི་རིགས་ཐམས་ཅད་མཐོང་སྤང་
ཡིན་ནོ་ཞེས་ཐོགས་མེད་དང་ཆོས་གྲགས་ཀྱིས་བཞེད་དོ་ཞེས་རྟོགས་སོ། །གསུམ་པ་ནི་མཐོང་ལམ་གྱི་སྤང་བྱ་ཡིན་པ་དང་སེམས་ཉོན་མོངས་པར་བྱེད་པས་ནའོ། །གཉིས་པ་ཤེས་བྱའི་སྒྲིབ་པ་མཐོང་

སྤང་ལ་གསུམ་སྟེ། མཚན་ཉིད་དང་། །མཚན་གཞིའི་དབྱེ་བ་དང་། །མཚོན་བྱའི་སྒྲ་དོན་ནོ། །དང་པོ་ནི་ཡུལ་རྟོགས་པའི་གེགས་བྱེད་པ་གང་ཞིག་ཀུན་བཏགས་སུ་གྱུར་པའོ། །གཉིས་པ་ལ་གསུམ་སྟེ། རྩ་བ་དང་
བར་སྐབས་དང་། རྒྱས་པའི་དབྱེ་བའོ། །དང་པོ་ནི་གཟུང་འཛིན་གྱི་རྣམ་རྟོག་གཉིས་སོ། །གཉིས་པ་ནི་གཟུང་རྟོག་ལ་བྱང་ཆུབ་སེམས་དཔའི་ལམ་འབྲས་བཅས་ལ་བླང་བར་བྱའོ་ཞེས་ཞེན་པ་འཇུག་པའི་ཕྱོགས་
དང༌༑ ཉན་རང་གི་ལམ་འབྲས་བཅས་ལ་དོར་བར་བྱའོ་ཞེས་ཞེན་པ་ལྡོག་པའི་ཕྱོགས་དང་། །རྟག་ཅིང་རང་དབང་ཅན་ཡུལ་དགུའི་འཛིན་པ་པོ་གཅིག་ཡོད་ཅེས་རྟོགས་པ་གང་ཟག་རྫས་འཛིན་དང་། །ཡུལ་དགུ་ལ་
ཕུང་པོ་ལྔའི་རྒྱུན་ལ་བཏགས་པའི་རང་བཞིན་གྱིས་འཛིན་པ་པོ་གཅིག་ཡོད་ཅེས་རྟོགས་པ་སྐྱེས་བུ་རྟག་འཛིན་ཏེ་བཞིའོ། །གསུམ་པ་ནི་བཞི་པོ་རེ་རེ་ལ་ཡུལ་གྱིས་ཕྱེ་ན་དགུ་བཞི་སུམ་ཅུ་རྩ་དྲུག་ཏུ་དབྱེ་བའང་གསུངས་
སོ། །མདོར་ན་ཀུན་བཏགས་ཀྱི་རིགས་རྣམས་སོ། །གསུམ་པ་ནི་ཤེས་བྱ་ཤེས་པ་ལ་སྒྲིབ་པར་བྱེད་པས་ནའོ། །བཞི་པ་གང་གིས་འབྱེད་པའི་རྒྱུ་མཚན་ནི་གཉེན་པོ་གང་ཟག་གི་བདག་མེད་གཉིས་

༄༅། །པོ་ཡོད་པས་དང་བྱེད་ལས་ཐར་པ་དང་ཐམས་ཅད་མཁྱེན་པ་གེགས་བྱེད་པས་སོ། །ལྔ་པ་ཇི་ལྟར་དབྱེ་བའི་དོན་ནི་ངོ་བོ་གཅིག་པ་ཡིན་ནོ། །གསུམ་པ་ནི་མཐོང་ལམ་གྱི་སྤང་བྱ་ཡིན་པས་ནའོ། །
གསུམ་པ་ཇི་ལྟར་སྤོང་ཚུལ་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། གཉེན་པོ་དང་། དུས་ལ་ལོག་རྟོག་དགག་
པའོ༑ ༑དང་པོ་ལ་གཉིས་ཏེ། ཆོས་མཆོག་ཁོ་ན་དང་། མཐོང་ལམ་ཁོ་ན་གཉིས་པོ་གཉེན་པོར་འདོད་པ་དགག་པའོ། །དང་པོ་ནི་ཁ་ཅིག་ཆོས་མཆོག་ཆེན་པོ་ཁོ་ན་གཉེན་པོ་ཡིན་གྱི་མཐོང་ལམ་ནི་མ་ཡིན་གྱི་གནོད་
པ་མ་བསྐྱལ་བའི་ཕྱིར་རོ་ཞེས་ཟེར་བ་ནི་མི་རིགས་ཏེ་འགའ་ཞིག་གིས་གནོད་པ་མ་བསྐྱལ་བར་མ་གྲུབ་ཀྱང་གྲུབ་ཀྱང་སྤང་ལ་ཐག་སྲིང་གི་གཉེན་པོ་ཡང་གཉེན་པོར་གསུངས་པས་གནོད་དོ། །གཉིས་པ་ནི་ཁ་
ཅིག་མཐོང་ལམ་སྐད་ཅིག་གཅིག་ལ་སྐྱེ་ལ་གཉེན་པོའང་དེ་ཁོ་ན་ཡིན་གྱི་སྦྱོར་ལམ་ནི་མ་ཡིན་ཏེ་མཐོང་སྤང་དུ་བཤད་ཀྱི་སྦྱོར་སྤང་དུ་མ་བཤད་པས་སོ་ཟེར་བའང་མི་འཐད་དོ། །སྦྱོར་ལམ་གྱིས་ནུས་མེད་དུ་བྱས་

པས་དངོས་སུ་སྤོང་བྱེད་ཡིན་གྱི་མཐོང་ལམ་ནི་མ་ཡིན་ཏེ་ཁྱེད་རང་ལྟར་ན་མཐོང་སྤང་དང་མཐོང་ལམ་མ་འཕྲད་པའི་ཕྱིར་རོ། །མ་གྲུབ་ན་རྒྱུ་མཚན་མཚུངས་པས་སངས་རྒྱས་ཀྱི་ཡེ་ཤེས་ལའང་རང་གི་སྤང་བྱ་
སྤོང་བ་ཡོད་པ ར་འགྱུར་རོ། །འདོད་ན་སྤང་བྱ་ཡོད་ན་ཐམས་ཅད་མ་མཁྱེན་པར་འགྱུར་ལ་མེད་ན་མེད་པ་ལས་སྤང་ཅི་དགོས། གཉིས་པ་ནི་ཁ་ཅིག་ཆོས་མཆོག་ཆེན་པོའི་དུས་ན་སྐད་ཅིག་དང་
པོ་ལ་སྤང་བྱ་དང་གཉེན་པོ་སྟོབས་ལྡན་གཉིས་ཚོགས་པ་ལས་གཉེན་པོའི་ལྷན་ཅིག་བྱེད་པའི་རྐྱེན་བྱས་སྤང་བྱ་རང་གི་རིགས་ཀྱིས་ཉེ་བར་ལེན་པའི་རྒྱུ་བྱས་ནས་སྐད་ཅིག་གཉིས་པ་ལ་སྤང་བྱ་དེ་ཕྱི་མ་སྐྱེད་མི་
ནུས་པར་བསྐྱེད་པས་གསུམ་པའི་དུས་སུ་མི་མཐུན་ཕྱོགས་འགག་པ་ལ་ཕྱོགས་པ་ན་གཉེན་པོ་སྐྱེ་བ་ལ་ཕྱོགས་ལ། དེ་ལྡན་གྱིས་འགག་པ་དང་གཉེན་པོ་ཐོལ་གྱིས་སྐྱེ་བས་དེ་དེའི་ཡུལ་ལ་གནོད་པར་བྱེད་པ་
ཡིན་ནོ་ཞེས་སྨྲའོ། །དེ་ནི་མ་ཡིན་གྱི་འཚོག་དུས་ཀྱི་སྐད་ཅིག་དེ་ལ་སྐྱེ་གནས་འགག་པའི་ཆ་གསུམ་དུ་དབྱེར་ཡོད་དམ་མེད། གཉིས་པ་ལྟར་ན་ཆ་ནི་མེད་དངོས་པོ་ཡིན་པས་དོན་དམ་གྱི་དངོས་པོ་སྲིད་

༄༅། །པར་འགྱུར་བས་སོ། །དང་པོ་ལྟར་ན་དེའི་དང་པོ་ལའང་འཚོགས་ཤིང་གཉིས་པ་ལ་ནུས་མེད་དུ་བསྐྱེད་ནས་གསུམ་པ་ལ་འགག་པས་འཚོགས་དུས་ཀྱི་དང་པོ་ལ་ལོག་པས་ཆེས་མྱུར་ན་གསུམ་པ་
ལ་ལྡོག་པ་ཉམས་སོ་གསུངས་སོ། །གཉིས་པ་ནི་ཉན་ཐོས་ཀྱི་ལུགས་ཀྱིས་གཉེན་པོ་དང་སྤང་བྱ་འགག་པ་དུས་མཉམ་སྟེ། འགག་པར་འགྱུར་བའི་ལམ་གྱིས་ནི། དེའི་སྒྲིབ་པ་རབ་ཏུ་སྤོངས་ཞེས་སོ། །
ཐེག་ཆེན་པ་ལྟར་ན་གཉེན་པོ་ནི་སྦྱོར་ལམ་ཡན་ཆད་ཀྱང་ཡིན་ཏེ་སུན་འབྱིན་མགོ་གནོན་དངོས་སུ་སྤོང་སྤངས་པ་ཐག་སྲིང་བའི་ཕྱིར་རོ། །དངོས་སུ་གནོད་པ་ནི་སྤང་བྱ་རང་གི་སྔར་གྲུབ་པའི་གཉེན་པོས་བསྐྱལ་བ་
ཡིན་ནོ། །ལྡོག་དུས་ནི་ནུས་མེད་དུ་གྱུར་པའི་རྗེས་ལ་ལྡོག་པ་ཡིན་ནོ། །གསུམ་པ་ནི་ལམ་གོང་མ་གཉེན་པོ་མ་ཡིན་པར་ཐལ་ཏེ་སྤང་བྱ་དང་མ་ཕྲད་པས་སོ་ཞེ་ན། ཁྱབ་པ་མེད་དེ་ཚང་བང་གི་ཚ་རེག་དེ་ཆུ་ཀླུང་
གྲང་རེག་གི་གཉེན་པོར་འཇོག་པ་བཞིན་ནོ། །ཡང་སྦྱོར་ལམ་ས་བོན་གྱི་གཉེན་པོར་འགལ་ཏེ་འཇིག་རྟེན་པ་ཡིན་པས་སོ་ཞེ་ན། གནོད་པ་བྱེད་པ་ལ་འགལ་བ་ཅི་ཡང་མེད་དོ། །གསུམ་པ་བྱེད་ལས་ནི་སྤང་བྱ་

སྤོང་ཞིང་ལམ་ཕྱི་མ་འདྲེན་པར་བྱེད་དོ། །གཉིས་ན་སྒོམ་ལམ་ཤེས་པ་ལ་གཉིས་ཏེ། སྤྱི་དང་སོ་སོའི་རང་བཞིན་ནོ། །དང་པོ་ལ་གསུམ་སྟེ། སྐྱེད་པའི་རྒྱུ་ཚོགས་དང་། །རྒྱུ་དེ་ལས་སྐྱེས་པའི་སྒོམ་ལམ་གྱི་རང་
བཞིན་དང་། རང་བཞིན་དེའི་བྱེད་ལས་སོ། །དང་པོ་ལ་གསུམ་སྟེ། སྒོམ་ལམ་སྐྱེ་བའི་གང་ཟག་ནི་གླིང་གསུམ་དུ་སྐྱེས་པའི་སྐྱེས་པ་བུད་མེད་འདོད་པ་ཁམས་ཀྱི་ལྷ་ལ་དང་པོ་སྐྱེའོ། །ཁམས་གོང་མར་
ཡང་ག ཞན་སྐྱེ་བ་མི་འགལ་ལོ་ཟེར་རོ། །གཉིས་པ་ས་གང་གི་སེམས་ལ་བརྟེན་པ་ནི་ས་དགུ་ལ་བརྟེན་པར་བཤད་དོ། །གསུམ་པ་ཚོགས་ནི་བསྐལ་པ་གྲངས་མེད་གཅིག་གམ་གསུམ་ལྷག་ཙམ་དུ་ཚོགས་བསགས་
པ་ལས་སྐྱེའོ། །གཉིས་པ་ལ་གསུམ་སྟེ། དངོས་དང་། དེའི་སྤང་བྱ་དང་། ཇི་ལྟར་སྤོང་བའི་ཚུལ་ལོ། །དང་པོ་ལ་གསུམ་སྟེ། མཚན་ཉིད་དང་། །མཚན་གཞིའི་དབྱེ་བ་དང་། མཚོན་བྱ་སྒོམ་ལམ་གྱི་སྒྲ་དོན་
ནོ། །དང་པོ་ལའང་གསུམ་སྟེ། རྟོག་པས་བཏགས་པ་དགག་པ་ནི་ཁ་ཅིག་ཆོས་ཉིད་མངོན་སུམ་དུ་མཐོང་བ་གོམས་པར་བྱེད་པའོ་ཞེས་སོ། །དེ་ལ་ཉན་ཐོས་ཀྱི་མཐོང་ལམ་སྐད་ཅིག་ཕྱི་མ་བཅོ་ལྔ་སྒོམ་ལམ་

༄༅། །དུ་འགྱུར་རོ། །གཞན་ཡང་ཆོས་ཅན་སྒྱུ་མ་ལྟ་བུ་མངོན་སུམ་དུ་རྟོགས་ནས་གོམས་པར་བྱེད་པ་སྒོམ་ལམ་མ་ཡིན་པར་འགྱུར་རོ། །དེ་འདོད་ན་སྔ་མ་ཡང་མ་ཡིན་ཞེས་མཚུངས་སོ། །
ཡང་ཁ་ཅིག་རང་བཞིན་མེད་པ་མངོན་སུམ་དུ་མཐོང་བ་གོམས་པར་བྱེད་པའོ་ཞེས་ཟེར་རོ། །དེ་ཡང་མི་རིགས་ཏེ་དགྲ་བཅོམ་ཐེག་ཆེན་ལ་ཞུགས་པའི་ཚོགས་སྦྱོར་མཐོང་ལམ་ཡང་དེར་འགྱུར་བ་དང་། །དེ་
སྒོམ་ལམ་གྱི་གནས་སྐབས་ཀྱི་སའི་མཚན་ཉིད་ཡིན་པ་ཅིས་འགོག གཞིའམ་རྟེན་བྱེད་པ་མ་ཚང་ངོ་ཞེ་ན། མྱ་ངན་ལས་འདས་པར་ཕྱིན་པས་བྱེད་པ་མ་ཚང་ངོ་ཞེས་མཚུངས་སོ། །སྐྱོན་དེ་གཉིས་ནི་སྔ་མ་
ལའང་འོང་ངོ་། །གཉིས་པ་དོན་ལ་གནས་པ་དགོད་པ་ནི། སོ་སོའི་མཐོང་ལམ་གྱི་རྗེས་ལ་མཐར་ཕྱིན་པའི་སྔར་མྱ་ངན་ལས་འདས་པའི་བར་ཕྱིན་པར་བྱེད་པའོ། །བྱེ་བྲག་གི་མཚན་ཉིད་ནི་མཐོང་ལམ་དང་
དེའི་རྒྱུ་མཚན་གྱིས་གོ་སླའོ། །གསུམ་པ་རྩོད་པ་སྤངས་པ་ནི་མཐོང་བ་གོམས་པར་བྱེད་མེད་པའི་ཕྱིར་སྒོམ་ལམ་མ་ཡིན་པས་ཐལ་ལོ་ཞེ་ན་དེ་ནི་ཁྱབ་པ་མེད་དོ། །གཉིས་པ་ལ་ལྔ་ལས་གང་ལས་དབྱེ་བའི་གཞི་

ནི་སྒོམ་ལམ་ཙམ་མོ། །གཉིས་ན་ཇི་ལྟར་དབྱེ་བའི་གྲངས་ནི་གཉིས་སམ་དགུའོ། །གང་དག་དབྱེ་བའི་དངོས་པོ་ནི་སྣང་བཅས་སྣང་མེད་དང་། ཇི་ལྟ་བ་དང་ཇི་སྙེད་པ་སྟེ། ཇི་སྐད་དུ། ཇི་བཞིན་ཇི་སྙེད་ནང་
གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་བློ་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ནོ། །ཞེས་སོ། །ཡང་འཇིག་རྟེན་པ་དང་དེ་ལས་འདས་པ་སྟེ། སྒོམ་ཞེས་བྱ་བ་རྣམ་གཉིས་ཏེ། འཇིག་
ཟློ རྟེན་པ་དང་དེ་ལས་འདས་ཞེས་སོ། །ཟག་བཅས་དང་ཟག་མེད་གཉིས་སུའང་བཤད་དོ། །ཡང་ཆུང་ངུའི་ཆུང་ངུ་ལ་སོགས་པ་དགུ་སྟེ་ཇི་སྐད་དུ། དེ་ནི་རྒྱུན་ཆགས་ཡིན་པའི་ཕྱིར། །ཆུང་དང་འབྲིང་དང་ཆེན་པོ་
རྣམས། །ཆུང་ངུའི་ཆུང་སོགས་དབྱེ་བ་ཡིས། །རྣམ་པས་རྣམ་པ་དགུར་བཞེད་དོ། །ཞེས་སོ། །གང་གིས་འབྱེད་པའི་རྒྱུ་མཚན་ནི་སྣང་མེད་སོགས་པ་ཟུང་གསུམ་ནི་ཡུལ་གྱིས་ཕྱེ་བ་ཡིན་ནོ། །ཟག་བཅས་ཟག་
མེད་ལ་གཉིས་ཏེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པའོ། །དང་པོ་ལ་བཞི་སྟེ། སྒྲ་དོན་སྣང་བའི་རྟོག་པ་ཡོད་མེད་དང་། ཉོན་མོངས་པ་མངོན་གྱུར་ཡོད་མེད་དང་། ལྟ་བ་དང་མ་རིག་

༄༅། །པ་ཡོད་མེད་དང་། །རྟོགས་འབྱུང་རུང་ཡོད་མེད་ལ་འདོད་པའི་ལུགས་དགག་པའོ། །དང་པོ་ནི་ཁ་ཅིག་ས་བཅུ་མན་ཆད་ཀྱི་མོས་པ་ལ་སོགས་པ་ནི་སྒྲ་དོན་སྣང་བའི་རྟོག་པ་དང་བཅས་པས་
ཟག་བཅས་ཡིན་ལ། རྟོག་མེད་ཀྱི་སྒྲུབ་པ་དང་རྣམ་དག་ཟག་མེད་ཡིན་ནོ་ཟེར་རོ། །དེ་ནི་མ་ཡིན་ཏེ་ས་བརྒྱད་པ་ཡན་ཆད་ཆོས་ཅན་སྒྲ་དོན་སྣང་བའི་རྟོག་པ་ཡོད་པར་མི་རིགས་ཏེ་དེའི་རང་བཞིན་དུ་གྱུར་
པའི་བརྗོད་པ་མིང་གི་མཚན་མ་མེད་པའི་ཕྱིར་དང་རྟོག་པ་ཐམས་ཅད་དང་བྲལ་བར་བཤད་པའི་ཕྱིར་རོ། །ས་བརྒྱད་པ་ཡན་ཆད་ན་རྩོལ་བ་ཡང་མེད་ལ་མཚན་མ་ཡང་མེད་ཅེས་དགོངས་འབྲེལ་ལས་བཤད་པ་དང་།
རྒྱུད་བླ་མ་ལས། སྔོན་གྱི་འཕེན་པའི་དབང་དང་ནི། །རྣམ་རྟོག་ཐམས་ཅད་བྲལ་བའི་ཕྱིར། །དེ་ནི་ལུས་ཅན་སྨིན་པ་ཡི། །དོན་དུ་འབད་པ་བྱེད་མ་ཡིན། །ཞེས་དང་། ཡིད་དང་འཛིན་དང་རྣམ་པར་རྟོག །གྱུར་
ཕྱིར་རྣམ་པར་མི་རྟོག་དང་། །ཞིང་དང་ཡེ་ཤེས་ལས་དག་ལ། །དབང་ནི་རྣམ་པ་བཞིའི་གནས། །ཞེས་བཤད་པས་སོ། །གཉིས་པ་ནི་ཨ་བྷྱ་ལ་སོགས་པ་ན་རེ་ཟག་པ་ནི་ཉོན་མོངས་པ་མངོན་གྱུར་ཡིན་ལ་དེ་དང་

བཅས་པ་འཇིག་རྟེན་པའི་སྒོམ་ལམ་ཆོས་མཆོག་མན་ཆད་ཁོ་ན་ཡིན་ལ། མཐོང་ལམ་ཡན་ཆད་ཉོན་མོངས་པ་སྐྱེ་མི་སྲིད་པས་ཟག་མེད་ཡིན་ནོ་ཟེར་རོ། །དེ་ནི་མི་རིགས་ཏེ། ང་རྒྱལ་མང་དང་ང་རྒྱལ་ཕྲ། །ང་རྒྱལ་
མེད་པ་དག་ཏུ་འདོད། །ཅེས་པས་དྲུག་མན་ཆད་དང་བདུན་པ་དང་བརྒྱད་པ་ཡན་ལ་ཆད་པ་བཤད་པ་དང་དྲུག རྩ་བའི་ཉོན་མོངས་པ་སྒོམ་སྤང་སུ་བཤད་པ་དང་། བདག་དང་སེམས་ཅན་འཛིན་པ་དང་ཞེས་སོགས་།
དང་། ཁམས་གསུམ་པ་ལ་གནས་དང་ཆགས། ཞེས་པ་ལ་སོགས་མངོན་གྱུར་ཡོད་པར་བཤད་པ་དང་འགལ་ལོ། །གཞན་ཡང་ལམ་ཤེས་པ་རྣམས་ནི་བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ཤིན་ཏུ་
མ་སྤངས་བའི་ཕྱིར་ཟག་པ་དང་བཅས་པ་ཁོ་ན་ཡིན་ནོ་ཞེས་འགྲེལ་ཆེན་གཉིས་ལས་བཤད་པས་ས་དང་པོ་ནས་བཅུ་པའི་བར་ན་ལམ་ཤེས་མེད་པར་ཐལ་བར་འགྱུར་རོ། །གསུམ་པ་ནི་འབུམ་པ་འདོད་པ་དང་སྲིད་
པའི་ཟག་པ་གཉིས་བྱང་སེམས་སེམས་ཅན་གྱི་དོན་དུ་འཁོར་བར་སྐྱེ་བ་ལེན་པའི་རྒྱུར་མི་ཡོང་ལ། འོན་ཀྱང་ལྟ་བ་མ་རིག་པའི་ཟག་པ་གཉིས་སྤོང་བ་ཡིན་པ་ལ་དེ་ཡང་བདུན་པ་མན་ཆད། མོས་བསྔོ་རྗེས་སུ་

༄༅། །ཡི་རང་གསུམ་ལྟ་བ་དང་མ་རིག་པའི་ཟག་པ་དང་བཅས་པས་ས་བདུན་པ་མན་ཆད་ཁོ་ནར་བཞག་ལ། སྒྲུབ་པ་དང་རྣམ་དག་ལ་དེ་མེད་པས་ཟག་མེད་ས་བརྒྱད་ཡན་ཆད་ཁོ་ནར་བཞག་གོ་ཞེས་འབུམ་
པ་ཟེར་བའང་མི་འཐད་དེ་ཐམས་ཅད་སྒོམ་ལམ་དུ་བཤད་པ་ལ་དང་པོ་གསུམ་པ་བདུན་པ་མན་ཆད་དང་། །ཐ་མ་གཉིས་བརྒྱད་པ་ཡན་ཆད་ཁོ་ནར་བཞག་པའི་རྒྱུ་མཚན་མེད་པའི་ཕྱིར་རོ། །བཞི་པ་ནི་བྱང་ཆུབ་སེམས་
དཔའི་ཉོན་མོངས་པ་རྟོག་པའོ་ཞེས་པས་རྣམ་རྟོག་དངོས་སམ་འབྱུང་དུ་རུང་བས་རྗེས་ཐོབ་ཟག་བཅས་སུ་འཇོག་སྟེ་བརྗོད་པ་སྒྲ་དང་འདྲེར་རུང་ལ་འཇོག་པ་བཞིན་ནོ། །དེ་ཡང་ཕྲ་རྒྱས་སྤང་པ་མ་ཡིན་དང་། །ཡུལ་
ནི་ཉེ་བར་གྱུར་པ་དང་། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །ཞེས་པ་གསུམ་ཚང་པས་སོ། །མཉམ་བཞག་ན་དེ་མེད་པས་ཟག་མེད་དོ་ཞེས་སྨྲའོ། །མི་རིགས་ཏེ་གསུམ་ཚང་
པ་དགོས་ན་ས་བརྒྱད་པ་ཡན་ཆད་ན་ཚུལ་བཞིན་མ་ཡིན་པ་སྐྱེ་མི་སྲིད་པས་རྗེས་ཐོབ་ཟག་མེད་དུ་ཐལ་ལ། ཁ་ཡར་བས་ཆོག་ན་ས་བོན་མ་སྤངས་པ་ཡོད་པས་མཉམ་བཞག་ཟག་བཅས་སུ་ཐལ་ལོ། །ཁ་ཅིག་

ས་བོན་མ་སྤངས་པ་དང་ཡུལ་ཉེ་བ་གཉིས་ཡིན་ནོ་ཟེར་རོ། །མ་ཡིན་ཏེ་ཆོས་ཉིད་ལ་མཉམ་པར་བཞག་པའི་དྲུང་ན་འཛིན་པ་ཡོད་པ་ན་མཉམ་བཞག་ཟག་བཅས་སུ་འགྱུར་རོ། །རྟོག་པ་ཡུལ་ཉེ་བ་ལ་ལྟོས་ན་ཤེས་བྱ་ལ་མི་
སྲིད་པའི་དོན་སྤྱི་མི་འཆར་བར་འགྱུར་རོ། །རྣམ་པར་རྟོག་པ་ནི་ཡུལ་ཉེ་བ་ཉིད་ལས་འགྱུར་བ་མ་ཡིན་ནོ་ཞེས་བཤད་པ་དང་ཡང་འགལ་ལོ། །རྟོག་པ་གཟུང་ཡུལ་ལ་མ་འཁྲུལ་བ་ཐལ་ལོ། །གཞན་ཡང་ས་
བརྒྱད་པ་ཡན་ཆད་ན་དེ་འབྱུང་མི་སྲིད་པར་འབྱུང་དུ་རུང་ན་དངོས་མེད་ལ་འབྲས་བུ་སྐྱེ་རུང་ཞེས་མཚུངས་པས་མཁས་པ་ལྟར་བཅོས་པའོ། །གཉིས་པ་ནི་འགྲེལ་པ་དག་ལས་བདག་ཏུ་ལྟ་བའི་གཉེན་པོ་མ་ཡིན་
པ་དང་ཡིན་པས་ཟག་བཅས་ཟག་མེད་དུ་བཤད་པ་ཡང་དོན་མཉམ་བཞག་སྣང་མེད་དང་རྗེས་ཐོབ་སྣང་བཅས་ལ་མིང་ཟག་བཅས་ཟག་མེད་དུ་བརྗོད་པ་ཡིན་ནོ། །དོན་དེ་ལྟར་འདོད་ན་སངས་རྒྱས་ཀྱི་ས་ན་
ཡང་ཟག་བཅས་ཡོད་པར་འགྱུར་རོ། །དགུར་འབྱེད་པའི་རྒྱུ་མཚན་ནི་སྤང་བྱ་ཉོན་མོངས་རྣམ་རྟོག་དགུ་པས་དེ་ཇི་སྐད་དུ། ལམ་ཆུང་ངུའི་ཆུང་ངུ་གང་ཞེ་ན་ཉོན་མོངས་པ་ཆེན་པོའི་ཆེན་པོ་སྤོང་བ་གང་ཡིན་པའོ་

༄༅། །ཞེས་སོགས་དང་། །ས་དགུ་ལ་ནི་ཆེན་པོའོ། །ཆེན་པོ་ལ་སོགས་དྲི་མའི་གཉེན་པོར་ཆུང་ངུའི་ཆུང་ངུ་ལ་སོགས་པའི་ལམ་ནི་དག་པ་ཡིན་ཞེས་གསུངས་སོ། །ཇི་ལྟར་དབྱེ་བའི་དོན་ལ་གཉིས་
སུ་དབྱེ་དོན་དང་། དགུར་དབྱེ་དོན་གཉིས་ལས་དང་པོ་ལ་གསུམ་སྟེ། རྟོག་པས་བཏགས་པ་དགག་པ་དང་། དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ནི་ཁ་ཅིག་སྣང་བཅས་སྣང་མེད་
དམ་མཉམ་བཞག་རྗེས་ཐོབ་ངོ་བོ་ཐ་དད་དེ་རྒྱུ་འབྲས་ཡིན་པའི་ཕྱིར་དང་ཆོས་ཅན་དང་ཆོས་ཉིད་ཡུལ་དུ་བྱེད་པ་མཉམ་བཞག་རྗེས་ཐོབ་ཡིན་པས་ཡུལ་ཐ་དད་པའི་ཕྱིར་རོ་ཞེས་གྲག་གོ །འདི་ལ་གཉིས་ཏེ། སྒྲུབ་
བྱེད་དགག གནོད་བྱེད་བརྗོད་པའོ། །དང་པོ་ནི་རྣམ་ཀུན་དང་རྩེ་མོའང་ངོ་བོ་མི་གཅིག་པར་འགྱུར་ཏེ་རྒྱུ་འབྲས་ཡིན་པས་སོ། །གལ་ཏེ་རྒྱུ་འབྲས་སུ་སོང་ཚོད་དེ་ངོ་བོ་མི་གཅིག་ཀྱང་སྤྱིར་ངོ་བོ་གཅིག་པ་མི་
འགལ་ལོ་ཞེ་ན་འདིར་ཡང་མཚུངས་སོ། །ཡང་རྗེས་དཔག་དང་རང་རིག་ངོ་བོ་མི་གཅིག་པར་འགྱུར་ཏེ་ཡུལ་ཐ་དད་པས་སོ། །གཉིས་པ་ནི་མཉམ་བཞག་སྟེ་རང་རིག་དང་བདག་གཅིག་གམ་མི་གཅིག། གཉིས་

པ་ལྟར་ན་ཤེས་པ་མ་ཡིན་པར་འགྱུར་རོ། །དེ་འདོད་ན་བེམ་པོར་ཐལ་ཏེ་ཤེས་པ་མ་ཡིན་པའི་དངོས་པོ་ཡིན་པས་སོ། །དང་པོ་ལྟར་ན་མཉམ་བཞག་གི་ཆོས་ཉིད་ཡུལ་དུ་བྱེད་ལ་རང་རིག་གི་ཆོས་ཅན་ཤེས་པ་
ཡུལ་དུ་བྱེད་པས་མཉམ་རྗེས་ངོ་བོ་མི་གཅིག་པ་ཉམས་སོ། །གཉིས་པ་ནི་མཉམ་རྗེས་ངོ་བོ་གཅིག་པ་ཡིན་ནོ། །གསུམ་པ་ནི་གལ་ཏེ་མཉམ་བཞག་གི་རྗེས་ལ་བྱུང་བར་བཤད་པས་ངོ་བོ་གཅིག་པ་འགལ་ལོ་།
ཞེ་ན། བུམ་པ་བྱས་པ་དང་ངོ་བོ་གཅིག་ན་བུམ་པ་མ་ཡིན་པའི་བྱས་པ་ཡོད་པས་ངོ་བོ་གཅིག་པ་འགལ་ལོ་ཞེས་མཚུངས་སོ། །གཉིས་པ་དགུར་ཕྱེ་བ་ནི་ངོ་བོ་ཐ་དད་པ་ཡིན་ཏེ་དུས་ཐ་དད་པས་སོ། །གསུམ་པ་ནི་
ཡང་ཡང་གོམས་པར་བྱེད་པ་སྟེ་ཇི་སྐད་དུ། ཡང་ནས་ཡང་དུ་སེམས་དཔའ་དང། །འཇལ་དང་ངེས་རྟོགས་སྒོམ་པའི་ལམ། །ཞེས་སོ། །ཕྱིན་པར་བྱེད་པས་ན་ལམ་མོ། །གཉིས་པ་དེའི་སྤང་བྱ་ལ་གསུམ་སྟེ།
མཚན་ཉིད་དང་། །མཚན་གཞིའི་དབྱེ་བ་དང་། མཚོན་བྱའི་སྒྲ་དོན་ནོ། །དང་པོ་ལ་གསུམ་སྟེ། རྟོག་པས་བཏགས་པ་དགག་པ་ནི། ཁ་ཅིག་ཆོས་ཉིད་མཐོང་བ་གོམས་པས་སྤང་བར་བྱ་ཞེས་སོ། །གཞན་ནི་

༄༅། །གནོད་བྱ་རྒྱུ་ཚང་བར་འབྱུང་བ་ཆོས་ཉིད་དང་ཡེ་ཤེས་མཐོང་བ་གོམས་པར་བྱེད་པའི་རྐྱེན་དེ་དང་ཕྲད་པའི་སྟོབས་ཀྱིས་བཟློག་བྱ་ཡིན་པ་གང་ཞིག་གང་གིས་དབེན་ཞེས་སྨྲའོ། །འདི་ལ་གཉིས་ཏེ།
དགོས་སྐྱོན་སོ་སོ་དང་། །སྤྱི་སྐྱོན་ཐུན་མོང་དུ་དགོད་པའོ། །དང་པོ་ནི་ཆོས་ཅན་སྒྱུ་མ་ལྟ་བུ་མངོན་སུམ་དུ་མཐོང་བ་གོམས་པས་སྒོམ་སྤང་གཏན་མི་སྤོང་པར་འགྱུར་རོ། །འདོད་པར་མི་ནུས་ཏེ། ཇི་སྐད་དུ། །
སྒྲིབ་པ་གཉིས་དང་བྲལ་བའི། །རྒྱུ་ནི་ཡེ་ཤེས་གཉིས་ཡིན་ཏེ། །མི་རྟོགས་པ་དང་དེ་ཡི་ནི། །རྗེས་ཐོབ་དེ་ནི་ཡེ་ཤེས་འདོད། །ཅེས་གསུངས་པས་སོ། །ཕྱི་མ་དེའང་སྒོམ་ལམ་ལ་ལྟོས་ནས་གནོད་བྱ་ལྷན་ཅིག་
མི་གནས་པའི་མཚན་ཉིད་ཡིན་པས་སྒོམ་སྤང་གི་ཐ་སྙད་ལ་ལྟོས་ནས་དོན་ལྡོག་གཞན་འགྱུར་ཡིན་ནོ། །གཉིས་པ་ནི་ཉན་ཐོས་ཀྱི་ཀུན་འབྱུང་མཐོང་སྤང་ལ་སོགས་ཀྱང་སྒོམ་སྤང་དུ་འགྱུར་ཏེ་ཆོས་ཉིད་ཙམ་
མཐོང་བ་གོམས་པས་སྤོང་བས་སོ། །གལ་ཏེ་ཆོས་ཅན་ཀུན་འབྱུང་དང་འབྲེལ་བའི་ཆོས་ཉིད་སྔར་མ་མཐོང་བ་མཐོང་གི་དེའི་ཆོས་ཉིད་མཐོང་བ་གོམས་པས་སྤོང་བ་མེད་པས་མཐོང་སྤང་ཡིན་གྱི་སྒོམ་སྤང་

མ་ཡིན་ནོ་ཞེ་ན། སྒོམ་སྤང་ཆུང་ངུའི་ཆུང་ངུ་སྒོམ་ལམ་ཆེན་པོའི་ཆེན་པོ་དང་འབྲེལ་བའི་ཆོས་ཉིད་སྔར་མ་མཐོང་བ་མཐོང་བས་དེ་སྤོང་བའང་སྒོམ་སྤང་མ་ཡིན་པར་མཐོང་སྤང་དུ་འགྱུར་རོ། །གལ་སྟེ་
ཆོས་ཉིད་ཙམ་སྔར་མཐོང་ཟིན་ནོ་ཞེ་ན་འདིར་ཡང་ཆོས་ཉིད་ཙམ་སྔར་མཐོང་ལམ་སྡུག་བསྔལ་གྱི་བདེན་པའི་ཆོས་ཉིད་མཐོང་བ་ན་མཐོང་ཟིན་ནོ། །གཉིས་པ་དོན་ལ་གནས་པ་དགོད་པ་ནི་གེགས་བྱེད་པ་།
གང་ལྷན་སྐྱེས་སུ་གྱུར་པའོ། །གསུམ་པ་རྩོད་པ་སྤངས་པ་ནི་སྦྱོར་ལམ་གྱི་ལྷན་སྐྱེས་མགོ་མནན་པའང་སྒོམ་སྤང་མགོ་མནན་པར་ཐལ་ལོ་ཞེ་ན། དེས་ན་མཐོང་སྒོམ་གྱིས་དངོས་སུ་མི་སྤོང་བ་མཐོང་སྤངས་
སྒོམ་སྤང་དུ་མི་འདོད་པ་ནི་སྒྲ་རྗེས་སུ་འབྲངས་པའི་བློ་གྲོས་ཉམས་ཆུང་པར་ཟད་དོ། །གཉིས་པ་ལ་གཉིས་ཏེ། ཉོན་མོངས་པ་དང་། ཤེས་བྱའི་སྒྲིབ་པའོ། །དང་པོ་ལ་གསུམ་ལས། མཚན་ཉིད་ནི་གེགས་
བྱེད་པ་ལྷན་སྐྱེས་སུ་གྱུར་པ་གང་ཞིག་རབ་ཏུ་མ་ཞི་བའོ། །ཇི་སྐད་དུ་ཀུན་བཏུས་ལས་ཆོས་གང་བྱུང་བ་ན་རབ་ཏུ་མ་ཞི་བའི་མཚན་ཉིད་དུ་འབྱུང་སྟེ། དེ་བྱུང་པས་སེམས་ཀྱི་རྒྱུད་རབ་ཏུ་མ་ཞི་བར་འབྱུང་བ་དེ་

༄༅། །ཉོན་མོངས་པའི་མཚན་ཉིད་དོ་ཞེས་དང་། །ཉི་ཁྲིའི་འགྲེལ་པ་ལས་དགའ་བ་ནི་སྲེད་པ་ཡིན་ལ་དེ་ཡང་མ་ཞི་བ་ཡིན་ཞིང་དེ་ཡང་ཉོན་མོངས་པ་སྤྱིའི་མཚན་ཉིད་ཡིན་པས་ཞེས་བཤད་དོ། །གཉིས་
པ་མཚན་གཞིའི་དབྱེ་བ་ལ་གསུམ་སྟེ། ངོ་བོ་དང་། །ཁམས་དང་། སའི་སྒོ་བས་དབྱེ་བའོ། །དང་པོ་ནི་འདོད་ཆགས་ཁོང་ཁྲོ་གཏི་མུག་ང་རྒྱལ་འཇིག་ཚོགས་ལྟ་བ་མཐར་འཛིན་པ་སྟེ་དྲུག་གོ །གཉིས་པ་ལ་
གཉིས་ཏེ། ཁམས་སོ་སོ་ལ་ངོ་བོ་དང་། །དྲིལ་བ་ལ་ཆེ་འབྲིང་གི་སྒོ་ནས་དབྱེ་བའོ། །དང་པོ་ལ་གཉིས་ལས། དངོས་ནི་འདོད་ཁམས་ན་དྲུག་ཅར་ཡོད་ལ་གོང་མ་གཉིས་ན་ཁོང་ཁྲོ་མ་གཏོགས་ལྔ་ལྔ་སྟེ་བཅུ་གླུ
དྲུག་གོ །གཉིས་པ་ལུང་འགལ་སྤངས་པ་ནི། བསྡུ་བ་ལས་འདོད་པ་ན་བཞི་གོང་མ་གཉིས་ན་གསུམ་གསུམ་དུ་བཤད་པ་དང་འགལ་ལོ་ཞེ་ན། འདི་ལ་ཁ་ཅིག་ཉན་ཐོས་པས་ཉོན་ཡིད་ཁས་མི་ལེན་པས་དེའི་འཁོར་
དུ་འབྱུང་བའི་འཇིག་ཚོགས་ལ་ལྟ་བ་ལྷན་སྐྱེས་མི་འབྱུང་ལ་དེ་མེད་ན་དེའི་རྗེས་སུ་འབྲངས་པའི་མཐར་འཛིན་པ་ཡང་མི་འབྱུང་བས་སོ་ཞེས་ཟེར་བ་ནི་ནི་འཐད་དེ། དེ་ལྟར་ན་འདོད་པ་ན་ཁོང་ཁྲོ་གཅིག་བུ་

ལས་མེད་པར་འགྱུར་རོ། །དེས་ན་འདི་ནི་ཉན་ཐོས་པས་ལྟ་བ་ལྔ་ཆར་ཀུན་བཏགས་སུ་འདོད་པས་འཇིག་ཚོགས་དང་མཐར་འཛིན་ལྟ་བ་དོར་བས་བཅུར་སོང་བའོ་ཞེས་གསུང་ངོ། །འོན་ཀྱང་འཇིག་ལྟ་མཐར་
འཛིན་ལྟ་བ་གཉིས་སྔར་ལྷན་སྐྱེས་སུ་བསྟན་ཟིན་པས་འདིར་མ་བསྟན་པར་སྣང་ངོ་། །གཉིས་པ་ནི་ཁམས་གསུམ་གྱི་སྤང་བྱ་གཅིག་ཏུ་དྲིལ་བ་ལ་ཆེན་པོའི་ཆེན་པོ་ལ་སོགས་དགུའོ། །གསུམ་པ་ནི་འདོད་པ་།
དང་བསམ་གཏན་དང་གཟུགས་མེད་བཞི་དང་དགུ་དགུ་སྟེ་བཅུ་གཅིག་གོ །དེ་ཡང་ངེས་པར་ན་ལྷན་སྐྱེས་སུ་གྱུར་པའི་ཉོན་མོངས་ཐམས་ཅད་དོ། །གསུམ་པ་མཚོན་བྱའི་སྒྲ་དོན་ནི་སེམས་ཉོན་མོངས་པར་བྱེད་པས་
ནའོ། །གཉིས་པ་ལ་གསུམ་ལས་མཚན་ཉིད་ནི་ཡུལ་རྟོགས་པའི་གེགས་བྱེད་པ་ལྷན་སྐྱེས་སུ་གྱུར་པའོ། །གཉིས་པ་མཚན་གཞིའི་དབྱེ་བ་ནི་གཟུང་འཛིན་གཉིས་དང་། །དེ་དག་ལ་སྦྱོར་བའི་ཡུལ་ཅན་དང་། འཇུག་
པའི་ཡུལ་ཅན་གྱི་གཟུང་རྟོག་དང་། འཕགས་པའི་གང་ཟག་གདགས་པ་ལ་བརྟེན་པ་དང་། །གདགས་པའི་རྒྱུ་མཚན་ལ་བརྟེན་པའི་འཛིན་རྟོག་ཏེ་བཞི་དང་། དེ་བཞི་ལ་ཡུལ་གྱིས་ཕྱེ་ན་དགུ་བཞི་སུམ་ཅུ་རྩ་དྲུག་

༄༅། །ཏུ་འགྱུར་རོ། །གསུམ་པ་མཚོན་བྱའི་སྒྲ་དོན་ནི་ཤེས་བྱ་ཤེས་པ་ལ་སྒྲིབ་པས་ནའོ། །གསུམ་པ་ནི་མཐོང་བ་གོམས་པས་སྦོང་བས་སོ། །གསུམ་པ་ཇི་ལྟར་སློང་བའི་ཚུལ་ནི་ཉན་ཐོས་ཀྱི་ས་
དགུར་ཕྱེ་ནས་རིམ་གྱིས་སྤོང་ངོ་། །བྱང་ཕྱོགས་ནི་འདོད་པའི་ཁམས་ཀྱི་ཆེན་པོའི་ཆེན་པོ་སྤང་པས་སྲིད་རྩེའི་ཆེན་པོའི་ཆེན་པོ་སྤང་སྟེ། དེ་བཞིན་དུ་འདོད་བཞིན་དུ་འདོད་པའི་ཆུང་ངུའི་ཆུང་དུ་སྤང་པ་ན་།
སྲིད་རྩེའི་ཆུང་ངུའི་ཆུང་དུ་སྤོང་བ་ཡིན་ནོ། །ཉན་ཐོས་རྒྱུན་ཞུགས་གཅིག་ཆར་བ་དང་། །རང་སངས་རྒྱས་དང་། །བྱང་ཆུབ་སེམས་དཔའ་ས་དགུའི་སྤང་བྱ་གཅིག་ཏུ་དྲིལ་ནས་ཆེ་འབྲིང་དགུ་རིམ་གྱིས་སྤོང་
ངོ་། །གསུམ་པ་བྱེད་ལས་ནི་ཕྱི་མ་འདྲེན་པར་བྱེད་པའོ། །གཉིས་པ་སོ་སོའི་རང་བཞིན་ལ་གསུམ་སྟེ། གནས་སྐབས་ཀྱི་འབྲས་བུ་དང་། དེའི་རྒྱུ་སྒོམ་ལམ་དངོས་དང་། འཇུག་བསྡུ་བའོ། །དང་པོ་ནི་བྱེད་པ་དང་ནི་
ཞེས་ཏེ་འདི་དང་པོས་སྟོན་པ་ནི། ཡི་གེ་གཉིས་ལས་རབ་ཉུང་དང་། །མཆོད་པར་འོས་པ་དང་བོར་བཞག །ཅེས་པ་ལྟར་བརྗོད་བྱ་ཉུང་བ་དང་འབྲས་བུ་སྔར་བརྗོད་པས་བྲོད་པ་སྐྱེས་ནས་རྒྱུ་ལ་འཇུག་པའི་

དོན་དུ་ཡིན་ནོ། །དེ་ཡང་སྒོམ་ལམ་སྒོམ་བཞིན་པ་ན་འབྱུང་བའི་ཉོན་མོངས་པ་ཞི་བ་ལ་སོགས་པ་ཡིན་ནོ། །གཉིས་པ་ལ་གཉིས་ལས་ཟག་བཅས་ལའང་གཉིས་ཏེ། སོ་སོའི་རང་བཞིན་དང་། ཉམས་ལེན་
གྱི་རིམ་པའོ། །དང་པོ་ལ་གསུམ་ལས། མོས་པ་ནི་མོས་པ་དང་ཞེས་པ་ལ་གཉིས་ཏེ། དངོས་དང་། ཕན་ཡོན་ནོ། །དང་པོ་ལ་ལྔ་སྟེ། ཡུལ་དང་། ངོ་བོ་དང་། དབྱེ་བ་དང་། ས་མཚམས་དང་། བྱེད་པའོ། །
དང་པོ་ནི་བསོད་ནམས་ཀྱི་འབྱུང་གནས་ཀྱི་ཡུམ་དོན་ཕུན་སུམ་ཚོགས་པ་གསུམ་དང་བཅས་པའོ། །གཉིས་པ་ནི་ཡུམ་ལ་འབྲས་བུ་གསུམ་ངེས་པར་གནས་པ་ཚད་མས་ངེས་པར་རྟོགས་པ་གྲོགས་དད་པ་འདུན་པར་
བཅས་པ་སྟེ་དད་པས་ཡིད་ཆེས་པར་བྱེད་ལ་འདུན་པས་འབྲས་བུ་གསུམ་འདོད་ནས་རྒྱུ་ཡུམ་གྱི་ཆོས་སྤྱོད་ལ་འཇུག་པའོ། །གསུམ་པ་རྩ་བའི་དབྱེ་བ་ནི་རང་དང་གཞན་གཉིས་ཀ་དང་གཞན་དོན་གྱི་མོས་པ་
གསུམ་མོ། །དེ་ཡང་སེང་བཟང་ལྟར་ན་བདག་ཏུ་ང་རྒྱལ་བའི་བག་ཆགས་མ་ཟད་པ་དང་། །ཟད་ནས་བདག་གཞན་མཉམ་པར་རྟོགས་པ་དང་། །གཞན་ཁོ་ནའི་དོན་བྱེད་པའི་གནས་སྐབས་ཀྱི་དང་གསུམ་ཡིན་ནོ། །

༄༅། །འཕགས་པས་དངོས་སུ་རང་དང་གཉིས་ཀ་དང་གཞན་དོན་སྒྲུབ་པ་ལ་བཤད་པའང་རྒྱུ་མཚན་དང་རྒྱུ་མཚན་ཅན་གྱི་ཕྱོགས་ནས་བཤད་དོ་ཅེས་སོ། །བར་སྐབས་ཀྱི་ནི་རེ་རེ་ལ་ཆུང་འབྲིང་ཆེན་པོར་
ཕྱེ་བས་དགུའོ། །རྒྱས་པར་དེ་ལ་ཆུང་ངུའི་ཆུང་ངུ་ལ་སོགས་པར་ཕྱེ་བས་ཉེར་བདུན་ཏེ། རྒྱན་ལས་མ་མོས་པའི་བྱེ་བྲག་གིས་ཡིད་ལ་མི་བྱེད་མང་བ་དང་། །གྲོགས་ངན་དགེ་བ་ཞན་པ་དང་། །ལེ་ལོ་རྣལ་འབྱོར་།
བའཁྲུགས་པ་དང་། །ཚུལ་བཞིན་མ་ཡིན་ཡིད་ལ་བྱེད། །ཅེས་སོགས་ཀྱི་གཉེན་པོར་ཡིན་ནོ། །བཞི་པ་ནི་རང་དོན་གྱི་མོས་པ་ནི་ས་དང་པོ་ནས་བདུན་པའི་བར་ན་ཡིན་ཏེ་འགྲེལ་ཆེན་ལས་བདག་དུས་རྒྱལ་བ་མ་ཟད་སྐྱེ
པའི་གནས་སྐབས་ཀྱི་ཡིན་ཟེར་བ་དང་། །ང་རྒྱལ་མང་བ་དང་། །ང་རྒྱལ་ཕྲ་དང་ཞེས་ཉོན་ཡིད་ཡོད་པར་བཤད་པའི་ཕྱིར་རོ། །གཉིས་དོན་གྱི་ནི་བརྒྱད་པ་དང་དགུ་པ་ནི་ཡིན་ཏེ་རྗེས་ཐོབ་ནའང་བདག་ཏུ་ང་རྒྱལ་
བ་མེད་པའི་ཕྱིར་རོ། །གཞན་དོན་གྱི་མོས་པ་ས་བཅུ་པ་ན་ཡིན་ཏེ། བྱང་ཆུབ་སེམས་དཔའི་ཚུལ་དེ་ནི། རྗེས་ཐོབ་དེ་བཞིན་གཤེགས་རྣམས་དང་། །སེམས་ཅན་ཡང་དག་སྒྲོལ་བ་ལ། འཇིག་རྟེན་ན་ནི་མཉམ་པ་

ཉིད་ཅེས་བཤད་པས་སོ། །ལྔ་པ་ནི་བསོད་ནམས་ཆེན་པོ་སོགས་པ་སྟེ། དེ་ལྟར་འཕགས་པ་ཆེན་པོའི་ཆོས་ནི་སྤང་གྱུར་ལ། བློ་དང་ལྡན་པས་རྟག་ཏུ་མོས་པ་ཆེ་བ་སྐྱེད་ན། བསོད་ནམས་རྒྱ་ཆེན་རྒྱུན་མི་འཆད་དེ་
འཕེལ་དང་། །ཡོན་ཏན་དཔག་ཏུ་མེད་པས་བདག་ཉིད་ཆེན་པོར་འགྱུར། ཞེས་སོ། །གཉིས་པ་ཕན་ཡོན་ནི་བསྟོད་དང་བསྐུར་དང་བསྔགས་པ་དང་ཞེས་ཏེ་དེ་བསྒོམ་པའི་བྱང་ཆུབ་སེམས་དཔའ་ལ་གྲངས་བཞིན་དུ་ཡོན་
ཏན་ཆུང་འབྲིང་ཆེན་པོ་ཡོད་པ་སངས་རྒྱས་དང་བྱང་སེམས་ཐུགས་ཡེ་ཤེས་ཀྱིས་རྟོགས་ནས་བསྟོད་བཀུར་བསྔགས་པ་གསུམ་འབྱུང་བའོ། །གཉིས་པ་བསྔོ་བ་ནི་བསྔོ་བ་ཡིད་ལ་བྱེད་པ་བླ་མེད་དག་ཅེས་
ཏེ་དེ་ལ་གསུམ་སྟེ། བསྔོ་བ་དང་དེའི་ཆོ་ག་དང་། བྱེད་པའོ། །དང་པོ་ལ་ལྔ་ལས་བསྔོ་རྒྱུ་ནི་དུས་གསུམ་གྱི་དགེ་བའི་རྩ་བའོ། །ཆེད་དུ་བྱ་བ་ནི་སེམས་ཅན་ཐམས་ཅད་ཀྱི་ཆེད་དུའོ། །བསྔོ་བ་ནི་བླ་ན་མེད་པའི་བྱང་
ཆུབ་བོ། །བློ་ནི་སེམས་དཔའ་དགེ་བ་གྲོགས་འདུན་པ་ཤེས་རབ་དང་བཅས་པའོ། །དེའི་ཕྱིར་བསྔོ་བ་དང་སྨོན་ལམ་གྱི་ཁྱད་པར་ནི་བསྔོ་རྒྱུའམ་ཤེས་རབ་ཡོད་མེད་དོ། །རྣམ་པ་ནི་ཐབས་ཤེས་རབ་བྱུང་འབྲེལ་དུའོ། །

༄༅། །གཉིས་པ་ནི་དགོངས་སུ་གསོལ་སྔོན་དུ་བཏང་ནས་སྦྱིན་པ་དམ་པ་སེམས་ཀྱི་རྒྱན་སེམས་ཀྱི་ཡོ་བྱད་རྣལ་འབྱོར་གྱི་ཚོགས་དོན་གྱི་མཆོག་ཏུ་གྱུར་ཅིག་ཅེས་པའོ། །དེ་ཡང་ས་དང་པོ་དང་གཉིས་པ་
ནས་བདུན་པའི་བར་དང་། །དག་པའི་ས་གསུམ་དང་སངས་རྒྱས་ཀྱི་ས་བཞི་དང་སྦྱར་རོ། །ཡང་ན་དགེ་བ་འདིའི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག་ཅེས་ལན་གསུམ་དུ་བརྗོད་དོ། ། །
གསུམ་པ་ནི་དགེ་བ་མི་ཟད་པར་བྱེད་པ་སྟེ། བློ་གྲོས་རྒྱ་མཚོའི་ཞུས་པ་ལས། ཇི་ལྟར་ཆུ་ཐིགས་རྒྱ་མཚོ་ཆེར་ནང་ལྟུང་། །རྒྱ་མཚོ་མ་ཟད་བར་དུ་དེ་མི་ཟད། །དེ་བཞིན་བྱང་ཆུབ་ཡོངས་བསྔོའི་དགེ་བ་ཡང་། ། 
བྱང་ཆུབ་མ་ཐོབ་བར་དུ་དེ་མི་ཟད་ཅེས་དང། །ནམ་མཁའ་མཛོད་ཀྱིས་ཞུས་པ་ལས། གང་ཞིག་ལྟ་བ་ཀུན་ལས་སེམས་དབེན་ཞིང་། །མཁས་པ་བསོད་ནམས་ཚོགས་ནི་རབ་བྱེད་ལ། །མཚན་མ་ལྡང་བ་ཡོངས་
སུ་སྤངས་ནས་སུ། །བྱང་ཆུབ་ཕྱིར་བསྔོས་དེ་ནི་ཟད་མི་འགྱུར། །ཞེས་སོ། །ཡང་སྒྱུར་བར་བྱེད་པ་སྟེ། འོད་སྲུང་གིས་ཞུས་པ་ལས། །དཔེར་ན་ཐ་དད་ཕྱོགས་ནས་ཆུ་རླུང་ད། །རྒྱ་མཚོ་ཆེར་བབ་རོ་གཅིག་

གྱུར་པ་བཞིན། །ཐ་དད་སྒོ་ནས་དགེ་བ་བསགས་བྱས་པ། །བྱང་ཆུབ་བསྔོས་པ་རྣམས་ཀྱང་རོ་གཅིག འགྱུར་ཞེས་གསུངས་སོ། །གསུམ་པ་རྗེས་སུ་ཡི་རང་བ་ནི་རྗེས་སུ་ཡིད་རང་བ། ཡིད་ལ་བྱེད་པ་བླ་མེད་
དག་ཅེས་ཏེ་དེ་ལ་བཞི་སྟེ། ཡུལ་དང་། ངོ་བོ་དང་། རྣམ་པ་དང་། བྱེད་པའོ། །དང་པོ་ནི་དགེ་རྩ་ཐམས་ཅད་དོ། །གཉིས་པ་ནི་དང་པའི་དད་པ་ཚོར་བ་ཡིད་བདེ་བ་དང་བཅས་པ་སྟེ་དེ་ལྟ་བུ་ཡོད་པ་ཨ་རེ་ལེགས་།
སྙམ་དུ་དགའ་བ་བསྒོམ་པའོ། །གསུམ་པ་སེམས་བསྐྱེད་སོགས་དང་འབྲེལ་པ་ཐབས་དང་མི་དམིགས་པར་རྟོགས་པའི་ཤེས་རབ་བོ། །བཞི་པ་ནི་དགེ་བ་འཕེལ་བར་བྱེད་པའོ། །གཉིས་པ་ཉམས་ལེན་གྱི་རིམ་
པ་ནི་འདིར་བཤད་པའི་རིམ་པས་བསྔོ་བ་སྔར་བཤད་ཀྱང་མོས་པས་བསོད་ནམས་བསགས་ཡི་རང་གིས་སྤེལ་ཏེ་བསྔོ་བས་བསྒྱུར་བར་བྱེད་དེ་སྡུད་པ་ལས་བཤད་དོ། །གཉིས་པ་ཟག་མེད་ནི་སྒྲུབ་དང་ཤིན་
ཏུ་དག་པ་ཞེས་ཏེ་བྱམས་པས་སྒོམ་ལམ་ཞེས་དང་། སངས་རྒྱས་ཡེ་ཤེས་ཀྱིས་འཇིག་རྟེན་ལས་འདས་པ་ཞེས་པས་སྒོམ་ལམ་གྱི་མཉམ་བཞག་བར་ཆད་མེད་པའི་ལམ་ནི་སྒྲུབ་པའི་སྒོམ་ལམ་མོ། །དེའི་འབྲས་

༄༅། །བུ་སངས་རྒྱས་ཀྱི་རྣམ་གྲོལ་གྱི་ལམ་མ་གཏོགས་པའི་རྣམ་གྲོལ་གྱི་ལམ་ནི་རྣམ་དག་ཡིན་ཏེ། འབྲས་བུ་དག་པའི་འགྲེལ་པར་རྒྱུན་ཞུགས་ལ་སོགས་པའི་འབྲས་བུ་བཤད་ལ་རྣམ་དག་དེ་སྒྲུབ་པ་
སྒོམ་ལམ་གྱི་འབྲས་བུ་ཡིན་པར་སངས་རྒྱས་ཡེ་ཤེས་ཀྱིས་བཤད་དོ། །དང་པོ་ནི་གཟུགས་སོགས་ཕྱིན་ཅི་མ་ལོག་པར་མཐོང་བའི་ངོ་བོ་ཉིད་ལ་སོགས་པ་འོག་ནས་འབྱུང་ངོ། །རྣམ་དག་ལའང་རྒྱུ་དང་ངོ་བོའི་
སྒོ་ནས་འོག་ཏུ་འབྱུང་ངོ་། །གསུམ་པ་མཇུག་བསྡུ་བ་ནི་བྱ་བ་འདི་ནི་སྒོམ་པའི་ལམ་ཞེས་སོ། །གསུམ་པ་ངེས་འབྱེད་ཆ་མཐུན་མི་སྟོན་པའི་རྒྱུ་མཚན་ནི་སྐབས་དང་པོར་བཤད་པའི་ཕྱིར་རོ། །འོ་ན་
མཐོང་སྒོམ་ཡང་མི་སྟོན་པར་ཐལ་ལོ་ཞེ་ན། དེ་གཉིས་རྟོགས་བྱར་གོ་བའི་དོན་དུ་བཤད་དོ། །དེ་ངེས་འབྱེད་ཆ་མཐུན་ལ་ཡང་མཚུངས་སོ་ཞེ་ན་འབྲས་བུ་དེ་གཉིས་རྟོགས་བྱར་གྲུབ་པས་མི་མཚུངས་གསུངས་
ཡང་མཚུངས་པས་སྐབས་དང་པོར་ངེས་འབྱེད་ཆ་མཐུན་གྱིས་གཉིས་པོ་མཚོན་ལ་གཞི་ཤེས་སུ་མཐོང་ལམ་གྱིས་གཉིས་པོ་མཚོན་པའོ་ཞེས་སོ། །ལམ་ཤེས་ཉིད་ནི་ཆོས་བཅུ་གཅིག་པོ་དང་འདྲར་མདོ་ལས་

བཤད་དོ། །དེ་གང་གིས་ཡིན་ཞེ་ན་བྱང་ཆུབ་སེམས་དཔའོ། །དེའི་ཁྱད་པར་ནི་ཐབས་ཤེས་རབ་ལ་མཁས་པའོ། །ཐམས་ཅད་ཤེས་པ་སྟོན་པ་ནི་ཤེས་པས་ཞེས་སོགས་ཏེ་འདི་ལ་གསུམ་སྟེ། བརྗོད་བྱ་བསྟན་
པ་དང་། མཚོན་བྱེད་དངོས་དང་། །ལམ་གོང་འོག་མི་སྟོན་པའི་རྒྱུའོ། །དང་པོ་ནི་བརྗོད་བྱ་ནི་ཉན་རང་དང་བྱང་སེམས་གསུམ་ཀའི་ཡིན་ལ་དེ་ཡང་དངོས་སུ་བྱང་སེམས་བསྟན་ཅིང་བཟློག་ནས་ཉན་རང་གི་གཙོར་
བསྟན་ཏེ་འགྲེལ་ཆེན་ལས་ཡུམ་འདི་ནི་ཚུ་རོལ་གྱི་འགྲམ་མམ་ཞེས་པ་ནས་བྱང་ཆུབ་སེམས་དཔའ་ཆེན་པོའི་ཡུམ་ཡིན་ནོ་ཞེས་པའི་བར་གྱིས་ཉན་རང་གི་ཐམས་ཅད་ཤེས་པ་ཉིད་བཟློག་པའི་སྒོ་ནས་བསྟན་པ་ཡིན་ནོ་
ཞེས་དང་། ཐམས་ཅད་ཤེས་པ་ཉིད་ཀྱི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ་ཞེས་དང་། ཉན་ཐོས་ཞི་བ་ཚོ་རྣམས་ཀུན་ཤེས་ཉིད་ཀྱིས་ཞེས་དང་། ཉན་ཐོས་ལ་སོགས་མཐོང་བའི་ལམ་ཞེས་
བཤད་པས་སོ། །གཉིས་པ་ལ་ལྔ་སྟེ། རང་བཞིན་དང་། ཉེ་རིང་གི་རྒྱུ་མཚན་དང་། མི་མཐུན་པ་དང་གཉེན་པོའི་ཁྱད་པར་དང་། ལམ་གྱི་ཡན་ལག་དང་། ལམ་གྱི་ངོ་བོའོ། །དང་པོ་ནི་གཞི་ཐམས་ཅད་ངོ་བོ་

༄༅། །ཉིད་མེད་པར་ཤེས་པས་སྲིད་པ་ལ་ངོར་བྱར་མཚན་མར་འཛིན་པས་མི་གནས་པ་དང་གཞན་སྡུག་བསྔལ་དང་བྲལ་བར་འདོད་པའི་སྙིང་རྗེས་རང་ཉིད་ཞི་བ་ལ་བླང་བྱར་མི་གནས་པའོ། །དེ་དུས་
གསུམ་མཉམ་པ་ཉིད་དུ་ཤེས་པས་ཡང་དག་པའི་ཡུམ་ལ་ཉེ་བ་ཡིན་ནོ། །ཉན་རང་གི་དེ་ལས་བཟློག་པའོ། །གལ་ཏེ་འདི་ཤེས་རབ་སྙིང་རྗེ་གཉིས་ཀ་དང་རྒྱས་བཤད་དུ་ཤེས་རབ་ཀྱིས་མཐའ་གསུམ་ལ་མི་གནས་
པར་བ ཤད་པས་འགལ་ལོ་ཞེ་ན་འདིར་རྗེས་ཐོབ་རྒྱས་བཤད་དུ་མཉམ་བཞག་སྟེ་སྣོལ་མར་འཆད་པ་ནི་ཕན་ཚུན་མཚོན་པའོ། །གཉིས་པ་ནི་དངོས་དང་རྩོད་པ་སྤངས་པའོ། །དང་པོ་ནི་རང་གི་བདེན་གཉིས་ཀྱི་དོན་ལ་
ཐོས་བསམ་མ་བྱས་པ་དང་ཆོས་ཀྱི་བདག་མེད་སྟོན་པའི་བཤེས་གཉེན་མ་བསྟེན་པས་མཚན་མར་དམིགས་པའི་སྒོ་ནས་སྟོང་ཉིད་རྟོགས་པའི་ཐབས་མ་ཡིན་ཏེ་མཁས་པ་དང་བྲལ་བས་དུས་གསུམ་མཉམ་པ་ཉིད་དུ་
ཤེས་པས་གཉིས་མེད་ཡེ་ཤེས་ཤེར་ཕྱིན་ལ་རིང་བ་ཡིན་ནོ། །བྱང་སེམས་ནི་ཐབས་ཀྱིས་རིང་བ་མ་ཡིན་ནོ། །གཉིས་པ་ལ་གཉིས་ལས་རྒོལ་བ་ནི་རྒྱུ་མཚན་དེ་མི་འགྲུབ་སྟེ་གཞི་ནི་རྟེན་འབྲེལ་དང་

དོན་གཅིག་པས་དེའི་རང་བཞིན་སྟོང་པ་ཡིན་པས་ཉན་རང་གིས་ཀྱང་དེ་ཤེས་ལ་དེས་ན་རྟེན་འབྲེལ་ཤེས་པས་སྟོང་པ་ཤེས་པའི་ཕྱིར་དུས་གསུམ་མཉམ་པ་ཉིད་དུ་ཤེས་པས་དེ་མཉམ་དུ་འགྱུར་ལ་ཉན་རང་གིས་དེ་ཤེས་
ཀྱང་རིང་ན་བྱང་སེམས་ཡང་རིང་པར་འགྱུར་རོ་ཞེ་ན། ཉན་རང་གི་གཞི་གང་ཟག་དང་གཟུང་བའི་བདག་མེད་པར་ཤེས་ཀྱང་ཆོས་ཀྱི་བདག་མེད་མཐའ་དག་མ་ཤེས་པས་དུས་གསུམ་མཉམ་ཉིད་དུ་མ་
ཤེས་པས་རིང་ལ། བྱང་ཆུབ་སེམས་དཔའ་བདག་མེད་མཐའ་དག་རྟོགས་པས་དུས་གསུམ་མཉམ་པ་ཉིད་དུ་ཤེས་པས་ཉེ་བ་ཡིན་ནོ། །གསུམ་པ་ནི་དེ་སྒྲུབ་པའི་དོན་དུ་མི་མཐུན་པ་དང་གཉེན་པོའི་ཁྱད་པར་
སྟོན་པ་ལ་གཉིས་ལས་དངོས་ནི་ཉན་རང་གི་དེ་ལྟ་བའི་ཡུལ་ཤེས་བྱ་དང་སྤྱོད་པའི་ཡུལ་ལམ་དང་འབྲས་བུའི་ཡུལ་ཡོན་ཏན་ཁྱད་པར་ཅན་ལ་མཚན་མར་འཛིན་པ་མི་མཐུན་ཕྱོགས་དང་། བྱང་སེམས་དེ་
གསུམ་ལ་མཚན་མར་མི་འཛིན་པ་གཉེན་པོའི་ཕྱོགས་སོ། །གཉིས་པ་ལ་གཉིས་ལས་རྒོལ་བ་ནི་གལ་ཏེ་ཉན་རང་དང་བྱང་ཆུབ་སེམས་དཔའི་རྒྱུད་ཀྱི་གཞི་ཤེས་གནོད་བྱ་གནོད་བྱེད་མ་ཡིན་པའི་ཕྱིར་རོ། །གལ་ཏེ་

༄༅། །ཡིན་ན་ཁ་ཅིག་འབད་མེད་དུ་གྲོལ་བར་ཐལ་ལོ་ཞེ་ན། ཉན་རང་གི་དེ་དག་དངོས་སུ་བྱང་ཆུབ་སེམས་དཔའི་སྤང་བྱ་མ་ཡིན་ཡང་རིགས་ཡིན་པས་འཇོག་སྟེ་ཆུ་ཀླུང་གི་གྲང་རེག་དང་ཚང་བང་
གིས་ཚ་རེག་བཞིན་ནོ། །བཞི་པ་ཡན་ལག་ལ་གཉིས་ལས་སྦྱོར་བ་ནི་སྦྱོར་དང་ཞེས་ཏེ་གཟུགས་ལ་མི་སྤྱོད་ན་ཡུལ་ལ་སྤྱོད་དོ་ཞེས་དང་། །གཟུགས་རྟག་པ་དང་མི་རྟག་པ་དང་གཟུགས་རྫོགས་པ་དང་མ་།
རྫོགས་པ་དང་། གཟུགས་ཆགས་པ་མེད་པ་དང་ཆགས་པ་དང་བཅས་པའོ་ཞེས་མི་སྤྱོད་ན་ཡུལ་ལ་སྤྱོད་དོ་ཞེས་པས་གཞི་ཆོས་ཀྱི་ངོ་བོ་དེ་ཁྱད་པར་དང་དབྱེ་བ་དང་མི་མཐུན་པ་དང་གཉེན་པོ་ལ་མངོན་པར་
ཞེན་པའི་སྤྱོད་པ་བཀག་པ་ཡིན་ནོ། །གཉིས་པ་རྣམ་པ་ནི་དེའི་མཉམ་ཉིད་དང་ཞེས་ཏེ་གཟུགས་ཀྱིས་གཟུགས་ལ་གཟུགས་བདག་གི་ཞེས་རློམ་སེམས་སུ་མི་བྱེད། དགག་བྱ་རློམ་པ་ནི་ངོ་བོ་དང་དངོས་
པོ་དང་ཁྱད་པར་མཚན་མ་དང་། མཛོད་ལས། གཟུགས་རྣམ་གཉིས་དང་རྣམ་ཉི་ཤུ། །སྒྲ་ནི་རྣམ་པ་བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་བཅུ་གཅིག་བདག་ཉིད་དོ། །ཞེས་པ་དབྱེ་བ་སྤྲོས་པ་དང་།

ས་གཟུགས་འདི་ལྟར་རྟོགས་སོ་ཞེས་རྟོགས་པའི་རློམ་པ་དང་བཞི་མེད་པའོ། །དེ་ཡང་སྔ་མ་གསུམ་གཟུང་བ་དང་། ཕྱི་མ་འཛིན་པར་རློམ་པ་ཡིན་པས་དེ་བཀག་སྟེ་གཟུང་འཛིན་རང་བཞིན་མེད་པའི་མཉམ་པ་ཉིད་ཀྱི་
རྣམ་པ་ཅན་ནོ། །ལྔ་པ་ངོ་བོ་ནི་ཉན་ཐོས་ཞེས་སོགས་ཏེ་འགྱུར་རྙིང་ལའང་ཡོད་པས་མཐོང་ལམ་ཉན་ཐོས་ལ་སོགས་ཀྱི་ཞེས་པར་རིགས་ཏེ་རང་བཞིན་ལ་སོགས་པ་ཐམས་ཅད་རྟེན་དང་འབྲེལ་པར་སྟོན་དགོས་པས་
སོ། །དེ་ཡང་སྒྲོ་འདོགས་ཟུང་བཅུ་དྲུག་ཆོད་པའི་མཐོང་ལམ་མོ། །རྩ་བའི་གནས་དང་སྦྱོར་བ་ནི་ཆོས་དགུ་པོ་དེའི་དེ་འདྲ་བ་ཀུན་ཤེས་པ་ཉིད་དུ་མདོ་ནས་འདོད་ཅེས་སྦྱར་རོ། །དེ་སུའི་ཡིན་སྙམ་ན་ཉན་ཐོས་སོགས་
ཀྱིའོ། །སོགས་པར་བརྒྱད་བཤད་ན་དངོས་སུ་ཉན་རང་གཉིས་ཀའི་མེད་ལ་བཟློག་ནས་སྟོན་པར་མཚུངས་ནས་རང་རྒྱལ་བསྡུའོ་ཞེས་སོ། །གསུམ་པ་ལ་གཉིས་ལས་གོང་མ་སྒོམ་ལམ་མི་སྟོན་
པའི་རྒྱུ་ནི་འཕགས་པ་ལྟར་ན་རྒྱུན་ཞུགས་ནས་རང་སངས་རྒྱས་ཀྱི་བར་གྱི་སྤངས་རྟོགས་བྱང་ཆུབ་སེམས་དཔའི་སྡུག་བསྔལ་ཆོས་བཟོད་དུ་འདུས་པས་དེ་ལ་བྱ་བ་གཞན་རྫོགས་པ་དང་ཐོབ་པའི་དོན་དུ་སྒོམ་

༄༅། །པ་མེད་དོ་ཞེས་སོ། །སེང་བཟང་ལྟར་ན་ཉན་ཐོས་ཀྱི་སྒོམ་ལམ་སྒོམ་སྤང་སྤང་ནས་མྱང་འདས་ཐོབ་པའི་དོན་དུ་སྒོམ་ལ་བྱང་སེམས་དེ་དོན་དུ་མི་གཉེར་བས་གཞན་དོན་དུ་ཤེས་པར་བྱ་བ་ཡིན་གྱི་
མངོན་དུ་བྱེད་པ་མ་ཡིན་པས་མ་བསྟན་ཏོ་ཞེས་འཆད་དོ། །གཉིས་པ་འོག་མ་ངེས་འབྱེད་ཡན་ལག་མི་སྟོན་པའི་རྒྱུ་ནི་བྱང་སེམས་མི་སྟོན་པའི་རྒྱུ་མཚན་སྔར་བཤད་དོ། །ཉན་རང་གི་བྱང་ཆུབ་སེམས་དཔས་མི་
དམིགས་པ་ཤེས་པར་བྱེད་པ་ནི་ལམ་ཤེས་སུ་བཤད་པས་སོ། །རང་རྒྱུད་པ་ནི་ཟག་པ་དང་བཅས་པའི་ལམ་དེ་གོ་སླ་བས་ཞེས་འཇིག་རྟེན་ལས་འདས་མ་འདས་མ་རྟོགས་པས་མཐོང་ལམ་དང་དམིགས་རྣམ་མཚུངས་
པས་སོ། །གཉིས་པ་སྦྱོར་བ་བཞི་ལས་རྣམ་ཀུན་ནི་རྣམ་པ་ཞེས་སོགས་ཏེ་བཅུ་གཅིག་ཡོད་དེ་གསུམ་དུ་བསྟན་ཏེ། སྦྱོར་བའི་རང་བཞིན་དང་། ལམ་གྱི་གནས་སྐབས་དང་། རྟགས་སྒོམ་རིགས་དང་བཅས་
སོ། །དང་པོ་ནི་གསུམ་སྟེ། ཡུལ་རྣམ་པ་དང་། ཡུལ་ཅན་སྦྱོར་བ་དང་། སྔོན་འགྲོའི་ཆོས་སོ། །དང་པོ་ལ་བཞི་སྟེ། ངོ་བོ་དང་། དབྱེ་བ་དང། མདོ་བསྟན་བཅོས་ནས་བསྟན་ཚུལ་དང་། བསྒོམ་བྱ་གང་ཡིན་པ་སྤྱད་

བའོ༑ ༑དང་པོ་ནི་བྱེ་བྲག་སྨྲ་བས་དམིགས་རྣམ་བེམ་པོ་དང་ཤེས་རབ་དང་མདོ་སྡེ་བས་ལྐོག་ན་མོ་དང་དོན་དང་འདྲ་བ་དང་སེམས་ཙམ་པས་གཟུང་ཆ་འཛིན་ཆ་ལ་བཤད་པ་ལ་འདིར་མི་གཟུང་བས་རྣམ་པ་ནི་བྱེ་བྲག་སྟེ་
ཁྱད་པར་རོ། །གཉིས་པ་ནི་དོན་དང་ཤེས་པ་ལ་ཡོད་པའི་རྣམ་པའོ། །དང་པོ་ནི་བརྒྱ་བདུན་ཅུ་རྩ་གསུམ་ལས་སྡུག་བསྔལ་གྱི་དགུ་དང་། ཀུན་འབྱུང་གི་བཅུ་གཉིས་དང་། འགོག་པའི་ཉི་ཤུ་དང་། ལམ་གྱི་བརྒྱ་སོ་གཉིས་
སོ། །གཉིས་པ་ཤེས་པའི་བརྒྱ་བདུན་ཅུ་རྩ་གསུམ་ནི་གཞི་ཤེས་ཀྱི་ཉེར་བདུན་དང་ལམ་ཤེས་ཀྱི་སོ་དྲུག་དང་རྣམ་མཁྱེན་གྱི་བརྒྱ་དང་བཅུའོ། །གསུམ་པ་ནི་མདོ་ལས་གཉིས་ཀ་དངོས་སུ་གསུངས་ཏེ་བཅོམ་ལྡན་འདས་
ཤེས་རབ་ཀྱི་ཕ་རོལ་ཏུ་ཕྱིན་པ་ནི་མ་མཆིས་པའི་ཕ་རོལ་ཏུ་ཕྱིན་པའོ། །ཞེས་ཏེ་གཞི་ཤེས་ནི་མི་རྟག་པ་རྟོགས་པའོ་ཞེས་པའོ། །རབ་འབྱོར་ཞེས་བོས་ནས་ནམ་མཁའ་མེད་པའི་ཕྱིར་རོ་ཞེས་ཏེ་
སྡུག་བསྔལ་གྱི་བདེན་པ་ལ་རྟག་པ་ནམ་མཁའ་དང་འདྲ་བ་མེད་པས་མི་རྟག་གོ་ཞེས་ཏེ་རབ་འབྱོར་དང་སངས་རྒྱས་ཀྱི་གསུང་གིས་རིམ་པ་ལྟར་ཤེས་པ་དེ་དོན་གྱི་རྣམ་པ་བཤད་དོ།། བརྒྱད་སྟོང་

༄༅། །པ་ལས་གཉིས་ཀ་རབ་འབྱོར་གྱི་ཚིག་གིས་བཤད་དོ། །བསྟན་བཅོས་སུ་མདོར་བསྟན་དུ་ཤེས་པ་དང་རྒྱས་བཤད་དུ་དོན་གྱི་རྣམ་པ་དངོས་སུ་བཤད་དོ། །བཞི་པ་ལ་གསུམ་ལས་རྟོགས་པས་
བཏགས་པ་དགག་པ་ལ་གཉིས་ཏེ། རྣམ་པ་དང་སྦྱོར་བ་ཐ་དད་དུ་འདོད་པ་དང་། །ཤེས་པའི་རྣམ་པ་བསྒོམ་བྱར་འདོད་པ་དགག་པའོ། །དང་པོ་ནི་རྣམ་པ་སྦྱོར་བས་སྦྱོར་བའི་སྐབས་སུ་བསྒོམ་བྱ་དེ་ཡང་ཡོད་ཅེས་
བཤར་འདེབས་པ་ཡིན་ལ་སྦྱོར་བ་ནི་དངོས་གཞི་ན་ཡིན་ནོ་ཞེས་ཟེར་རོ། །འབྲོམ་ནི་རྣམ་པ་ནི་སངས་རྒྱས་དང་བྱང་ཆུབ་སེམས་དཔའི་རྒྱུད་ལ་སྐྱེས་པའི་མཁྱེན་གསུམ་གྱི་ཡེ་ཤེས་ཀྱི་བྱེ་བྲག་ཡིན་ནོ་དེ་
དང་རང་གི་དྲན་པ་ཉེར་བཞག་ལ་སོགས་པ་ཐ་མི་དད་པར་རློམ་སྟེ་རྣམ་པས་གོམས་པར་བྱ་བ་ཡིན་ནོ། །དེས་ན་ཡུམ་གྱི་ལམ་འདི་མཚན་ཉིད་ཀྱི་ཐེག་པ་གཞན་པས་ལམ་ཉེ་བ་ཡིན་ཏེ་འབྲས་བུ་ཉིད་ལམ་དུ་བྱེད་པས་
སོ། །སྦྱོར་བ་ནི་གཞི་ལམ་རྣམ་པ་གསུམ་སྐྱེ་བ་མེད་པར་སྒོམ་པ་མཁྱེན་པ་གསུམ་གྱི་སྦྱོར་བ་ཡིན་ནོ་ཞེས་ཟེར་རོ། །མི་འཐད་དེ་སྦྱོར་བ་ཁྱད་པར་ཅན་དག་གི་རྣམ་པ་རྣམས་སྒོམ་དགོས་ན་ཞེས་བཤད་

པའི་ཕྱིར་རོ། །ཐ་དད་ལ་མི་དད་དུ་རློམ་ན་ལོག་ཤེས་སུ་འགྱུར་རོ། །གཉིས་པ་ནི་ཁ་ཅིག་ཤེས་པའི་རྣམ་པ་བསྒོམ་བྱ་ཡིན་ཟེར་བ་ནི་མི་འཐད་དེ་སྒོམ་མཁན་མེད་པའི་སྒོམ་པ་ཐལ་ལོ་གསུངས་སོ། །གཉིས་པ་
དོན་ལ་གནས་པ་དགོད་པ་ནི་དོན་གྱི་རྣམ་པ་བསྒོམ་བྱ་ཡིན་ཏེ་འདི་ལྟར་ཤེས་པའི་རྣམ་པས་དོན་གྱི་རྣམ་པ་ལ་སྒྲོ་འདོགས་བཅད་ནས་སྒོམ་པར་བྱེད་དེ་ཐ་སྙད་དུ་མི་རྟག་པ་ལ་སོགས་པར་སྒོམ་ལ་དོན་དམ་པར་
མི་དམིགས་པར་སྒོམ་པ་ཡིན་ནོ། །གསུམ་པ་རྩོད་པ་སྤངས་པ་ལ་གཉིས་ཏེ། མི་དགོས་པ་དང་། མི་ནུས་པ་སྤངས་བའོ། །དང་པོ་ནི་རྣམ་པ་བསྟན་པའི་དགོས་པ་ནི་སྦྱོར་བའི་ཡུལ་གོ་བར་བྱ་བའི་དོན་དུ་
ཡིན་ལ་དེ་ཡང་དོན་གྱི་རྣམ་པ་ཁོ་ནར་ཡིན་གྱི་ཤེས་པ་རྣམ་པ་མ་ཡིན་ན་དེ་བསྟན་པ་དོན་མེད་དོ་ཞེ་ན། དབང་པོའི་ཡན་ལག་ཏུ་དགོས་ཏེ་སྡུག་བསྔལ་གྱི་བདེན་པ་མི་རྟག་པར་གནས་པར་ཅིས་ཤེས་ཞེ་ན་དེ་རྟོགས་
པས་ཤེས་སོ་ཞེས་པ་ཡིན་ནོ་གསུངས་སོ། །གཉིས་པ་ནི་ཤེས་པའི་རྣམ་པ་དོན་གྱི་རྣམ་པ་ལ་སྒྲུབ་བྱེད་དབང་པོ་ལྟ་བུར་དགོས་ན་མདོ་ན་དོན་གྱི་རྣམ་པས་ཤེས་པའི་རྣམ་པ་སྒྲུབ་པར་བཤད་པས་ཕན་ཚུན་

༄༅། །བརྟེན་པར་འགྱུར་རོ་ཞེ་ན། མ་ཡིན་ཏེ་མདོ་ནས་ཡུལ་གྱི་ཡུལ་ཅན་མཚོན་ནས་བསྟན་ཀྱང་ཤེས་པས་དོན་རྟོགས་པར་བྱེད་ཀྱི་དོན་གྱིས་ཤེས་པ་རྟོགས་པར་མི་བྱེད་དེ་ཤེས་པ་རང་རིག་གིས་གྲུབ་
པས་ཤེས་བྱེད་གཞན་ལ་མི་ལྟོས་ཏེ་བུམ་པ་དང་བུམ་འཛིན་བཞིན་ནོ། །གཉིས་པ་སྦྱོར་བ་ནི་སྦྱོར་བར་བཅས་རྣམས་ཞེས་ཏེ་འདི་ལ་ཡང་རང་བཞིན་གྱིས་ལྔ་དང་། སྐབས་ཀྱི་བཅུ་བཞི་དང་། ས་མཚམས་ཀྱི་
གཅིག་གོ །དང་པོ་ལ་ངོ་བོ་ཉིད་ཀྱི་སྒོ་ནས་གཉིས་དང་། རྟོགས་པའི་སྒོ་ནས་གསུམ་མོ། །དང་པོ་ལ་མི་གནས་པའི་སྦྱོར་བ་ནི་གཟུགས་སོགས་ཆོས་ཐམས་ཅད་ལ་བློས་གནས་པའམ་ཞེན་པར་བྱ་བ་ཐམས་
ཅད་བཀག་ནས་སྒོམ་པའོ། །སྦྱོར་བ་མེད་པའི་སྦྱོར་བ་ནི་བདག་ཡུམ་མམ་སྟོང་ཉིད་སྒོམ་པ་ཡིན་ནོ་ཞེས་པའི་བློ་དེ་ཉིད་ལ་ཞེན་པ་བཀག་ནས་མི་དམིགས་པར་སྒོམ་པའོ། །དེ་ཡང་རིམ་གྱིས་མ་ཡིན་ནོ། །དེ་
ངོ་བོ་ཉིད་གཞིའི་དེ་བཞིན་ཉིད་ཟབ་པ་དང་། ལམ་གྱི་གཏིང་དཔག་དཀའ་བ་དང་། རྣམ་པའི་ཚད་མེད་པར་རྟོགས་པས་རྟོགས་པའི་ཁྱད་པར་གྱི་གསུམ་མོ། །གཉིས་པ་གནས་སྐབས་ཀྱི་ལས་དང་པོ་བ་གཅིག་སྔར་

གྱི་སྦྱོར་བ་དེ་ལྟ་བུ་གཅིག་བསྒོམས་ནས་ཚོགས་ཆེན་ཡུན་རིང་རྟོགས་པ་ཞེས་བརྗོད་ནས་ས་བཅུ་པ་ཐོབ་པས་སྒོམ་ན་དག་པའི་སྦྱོར་བ་ཞེས་བརྗོད་པའི་བར་དུའོ། །གསུམ་པ་ས་མཚམས་ཀྱི་ནི་ཡུམ་གྱི་སྦྱོར་བ་རིན་པོ་
ཆེ་དང་འདྲ་བར་སྒྲ་མང་བས་དེས་མི་ཚུགས་པར་བྱ་བའི་དོན་དུ་ས་མཚམས་བཅད་ཅིང་སྒོམ་པ་སྟེ་བརྩོན་འགྲུས་ཁྱད་པར་ཅན་གྱིས་འགྲུབ་པའི་ཕྱིར་རོ། །དེ་ཡང་ཟླ་བ་གཅིག་གིས་བྲི་བར་བྱ་ན་ཡང་།
དེ་བཞིན་དུ་བྲི་བར་བྱ་ཞེས་བཤད་དོ། །གསུམ་པ་སྔོན་འགྲོ་ལ་གསུམ་ལས་དང་པོ་ཡོན་ཏན་ཤེས་ནས་བྲོད་པ་སྐྱེས་པ་ནི་ཡོན་ཏན་ཞེས་ཏེ་གནས་སྐབས་ཀྱི་འབྲས་བུ་བདུད་ཀྱི་མཐུ་བཅོམ་པ་ལ་སོགས་སྒྱུ
པའོ། །དེ་ཡང་ཚོགས་ལམ་དང་རྗེས་མཐུན་འབྱུང་དྲོད་ནས་ཕལ་དུ་འབྱུང་ས་དང་པོ་ནས་འབྱུང་ངོ་། །གཉིས་པ་སྐྱོན་ཤེས་ནས་སྤང་བར་བྱ་བ་ནི་སྐྱོན་ནི་ཞེས་ཏེ་ཐོས་བསམ་སྒོམ་པའི་བར་ཆད་དོ། །ཅི་རིགས་པར་ཤེས་
པར་བྱས་ནས་སྤོང་བའོ། །གསུམ་པ་ནི་མཚན་ཉིད་ཤེས་ནས་སྔོན་དུ་འགྲོ་བ་ནི་མཚན་ཉིད་བཅས་ཞེས་ཏེ་སྦྱོར་བའི་རང་བཞིན་ཇི་ལྟ་བུ་ཡིན་པ་དང་། དེའི་ནུས་པ་སངས་རྒྱས་སྐྱེད་པར་ནུས་པའོ། །

༄༅། །དེ་དག་མ་ཤེས་ན་ཉམས་སུ་བླང་དུ་མི་བཏུབ་པ་དང་། སངས་རྒྱས་དོན་དུ་གཉེར་བའི་འཇུག་པའི་རྒྱུ་མཚན་དུ་མི་རུང་བའི་ཕྱིར་རོ། །གཉིས་པ་ལམ་གྱི་གནས་སྐབས་ལ་གཉིས་ལས་ཚོགས་ལམ་
ཐར་པའི་ཆ་མཐུན་ནི་ཐར་དང་ཞེས་ཏེ་ཐར་པ་ནི་སྤང་བྱ་དང་བྲལ་བ་སྟེ་མྱང་འདས་སོ། །ཆ་མཐུན་པ་ནི་དེའི་རྒྱུར་གྱུར་པའོ། །ཚོགས་ལམ་གྱི་མཚན་ཉིད་ནི་རང་གི་བྱང་ཆུབ་ཏུ་སེམས་བསྐྱེད་ནས་དྲོད་ཀྱི་སྔར་མྱ་
ངན་ལས་འདས་པར་ཕྱིན་པར་བྱེད་པའོ། །དེ་ཡང་དད་པ་ལ་སོགས་པ་ལྔ་དབང་པོའི་ངོ་བོར་མ་གྱུར་པའོ། །གཉིས་པ་སྦྱོར་ལམ་ནི་ངེས་འབྱེད་ཆ་མཐུན་དང་ཞེས་ཏེ་སེམས་ཅན་ལ་དམིགས་ནས་རྣམ་པ་
བསམ་པ་ཕུན་སུམ་ཚོགས་པ་གསུམ་དང་སྦྱོར་བ་ཕུན་སུམ་ཚོགས་པ་དགུའོ། །གསུམ་པ་རྟགས་སྒོམ་རིམ་དང་བཅས་པ་ལ་གཉིས་ཏེ། ཕྱིར་མི་ལྡོག་པའི་རྟགས་དང་། །སྒོམ་པའི་རིམ་པའོ། །དང་པོ་ནི་སློབ་པ་
ཞེས་སོགས་ཏེ་བསླབ་པ་གསུམ་ལ་སློབ་པ་བྱང་ཆུབ་ལས་ཕྱིར་མི་ལྡོག་པའི་ལུས་ངག་ཡིད་གསུམ་གྱི་རྟགས་ཕྱིར་ཤར་བའི་གང་ཟག་གོ །ཚོགས་ནི་ངེས་འབྱེད་ཆ་མཐུན་དང་མཐོང་ལམ་སྒོམ་ལམ་གསུམ་ལ་

གནས་པའོ། །གཉིས་པ་ལ་གསུམ་སྟེ། ཆོས་སྐུ་ཐོབ་པའི་དོན་དུ་སྲིད་ཞི་མཉམ་ཉིད་དང་། གཟུགས་སྐུ་ཐོབ་པའི་དོན་དུ་ཞིང་དག་པ་དང་། ཕྲིན་ལས་ཐོབ་པའི་དོན་དུ་ཐབས་མཁས་སྒོམ་པའོ། །དང་པོ་ལ་གཉིས་ཏེ། དངོས་
དང༌། རྒྱུར་འགྲོ་ཚུལ་ལོ། །དང་པོ་ནི་སངས་རྒྱས་ཐོབ་པའི་རྒྱུ་མཚན་དུ་སྲིད་པ་དང་ཞི་བ་སྐྱེ་བ་མེད་པ་དང་སྟོང་པར་མཉམ་པ་སྒོམ་པའོ། །གཉིས་པ་ཆོས་སྐུའི་གེགས་འཁོར་འདས་ཐ་དད་དུ་རྟོགས་པ་སྤངས་།
བས་དེའི་རྒྱུར་འགྲོ་བའོ། །གཉིས་པ་ལ་གཉིས་ལས་དང་པོ་ནི་བླ་ན་མེད་པ་ཞེས་ཞིང་དག་པ་ནི་འཁོར་ཉོན་མོངས་པ་ཤས་ཆུང་བ་དང་གསེར་གྱི་ས་གཞི་ལ་སོགས་པའོ། །དེ་སྒོམ་པ་ནི་སྐུ་བཞེངས་པ་དང་མཎྜལ་འབུལ་
བ་ལ་སོགས་པ་རྗེས་སུ་མཐུན་པའི་ཚོགས་བསགས་ནས་འབྲས་བུ་ལ་སྨོན་ལམ་བཏབ་ནས་རང་གི་སེམས་སྦྱོང་བའོ། །གཉིས་པ་རྒྱུར་འགྲོ་ཚུལ་ནི་གཟུགས་སྐུ་གཉིས་ལོངས་སྐུ་མཆོག་གི་སྤྲུལ་པ་གཉིས་
ཀ་ཡང་ཞིང་དག་པའི་སྣང་བ་དང་ལྡན་ལ་འདི་ཡང་རྗེས་སུ་མཐུན་པའི་རྒྱུ་གོམས་པར་བྱེད་པའི་ཕྱིར་རོ། །རྩ་བའི་གནས་དང་སྦྱོར་བ་ནི་སྔར་བཤད་པ་དེ་དག་རྣམ་ཀུན་མངོན་རྫོགས་རྟོགས་པ་སྟེ་ཞེས་སོ། །དེ་ལ་

༄༅། །ཆོས་དེ་དག་ལས་གཞན་མེད་དམ་ཞེ་ན། གསུམ་པ་ལ་གཉིས་ལས་དངོས་ནི་ཐབས་མཁས་ཞེས་ཏེ། ཤེས་རབ་ཀྱིས་ཆོས་ཐམས་ཅད་སྟོང་པར་བསྒོམ་པ་དང་ཐབས་ཀྱིས་སེམས་ཅན་གྱི་དོན་སྒྲུབ་
པས་ཟུང་དུ་འབྲེལ་པར་བསྒྲུབ་པའོ། །གཉིས་པ་རྒྱུར་འགྲོ་ཚུལ་ལ་དེ་ལྟར་བསྒོམ་པས་སངས་རྒྱས་པ་ན་མཉམ་བཞག་ལས་མ་བཞེངས་བཞིན་དུ་ཕྲིན་ལས་ལྷུན་གྱིས་གྲུབ་པ་དང་རྒྱུན་མི་འཆད་པ་འབྱུང་ངོ་། །
རྩེ་མོ་འཆད་པ་ནི་དེས་རྟག་དང་ཞེས་སོགས་པས་འདི་སྦྱོར་བ་ཡིན་པས་རྣམ་ཀུན་བཞིན་དུ་རྟེན་དང་ཡུལ་དང་སྔོན་འགྲོའི་ཆོས་བཤད་པར་རིགས་སོ་ཞེ་ན། རྟེན་དང་ཡུལ་གྱི་རྣམ་ཀུན་གྱི་དེ་དག་ཡིན་ལ་དེའི་
སྔོན་འགྲོ་རྣམ་ཀུན་ཡིན་ལ་དེའི་སྔོན་འགྲོ་གསུམ་པོ་ཡིན་པས་འདིའི་ཡང་ཡིན་པར་གྲུབ་པོ། །དེ་ཡང་རྩེ་མོ་བདུན་པོ་རྟགས་ལ་སོགས་པས་མཚོན་ལས་སྟོན་ནོ། །འདི་ལ་བཞི་སྟེ། ངེས་འབྱེད་ཆ་མཐུན་དང་།
མཐོང་ལམ་དང་། །སྒོམ་ལམ་དང་། བར་ཆད་མེད་པའི་ལམ་ནི་གནས་སྐབས་ཀྱི་རྩེ་མོའོ། །དང་པོ་ལ་བཞི་ལས། དྲོད་ནི་དེར་འབད་རྩོལ་ཞི་བའི་རྩེ་མོ་ཐོབ་པ་ན་དེའི་དོན་སྔར་སྐྱེ་མ་མྱོང་བས་དེ་མི་འགྲུབ་

པས་དེ་སྒྲུབ་པའི་རྟགས་རྨི་ལམ་གྱི་ལྔ་དང་གཉིད་མ་ལོག་པའི་ལྔ་དང་གཉིས་ཀའི་གཉིས་ཏེ་བཅུ་གཉིས་སོ། །མདོ་ལས་ཕྱིར་མི་ལྡོག་པའི་རྟགས་སུ་བཤད་དོ། །གཉིས་པ་རྩེ་མོ་ནི་འཛམ་བུ་གླིང་ནས་སྟོང་གསུམ་གྱི་
བར་གྱི་སེམས་ཅན་ཐམས་ཅད་སངས་རྒྱས་པར་གྱུར་པ་ལ་སྐྱེས་བུ་ཞིག་གིས་སེམས་བསྐྱེད་ནས་བསྐལ་པ་དུ་མས་མེ་ཏོག་ལ་སོགས་པས་མཆོད་པ་བྱས་པའི་དགེ་བ་བྱང་ཆུབ་ཏུ་བསྔོ་བ་བྱས་པ་བས་རྩེ་མོ་ཐོབ་
པའི་བྱང་ཆུབ་སེམས་དཔའ་ཞིག་གིས་དུས་ཉི་མ་གཅིག་ཙམ་དུ་གདུལ་བྱ་གཅིག་གི་དྲུང་དུ་སོང་སྟེ་ཡུམ་བསྟན་པ་བསོད་ནམས་ཆེས་མང་བར་འཕེལ་བ་ལ་སོགས་པ་བཅུ་དྲུག་གིས་མཚོན་ལས་བཤད་དོ། །
གསུམ་པ་བཟོད་པ་ནི་མཁྱེན་པ་གསུམ་གྱི་ཆོས་སུམ་ཅུ་པོ་ཡོངས་སུ་རྫོགས་པ་ལ་མོས་པ་བརྟན་པས་སེམས་ཅན་གྱི་དོན་ཡོངས་སུ་མི་གཏོང་བའི་བསྟན་པ་ཐོབ་པ་ཡིན་ནོ། །བཞི་པ་ཆོས་མཆོག་ནི་འཛམ་
བུ་གླིང་ནས་སྟོང་གསུམ་གྱི་བར་སྲང་ལ་གཞལ་བས་ཚད་ཤེས་པར་ནུས་ཀྱི་སེམས་དང་པོ་བསྐྱེད་པ་སྤྱོད་པ་ལ་ཞུགས་པ་ཕྱིར་མི་ལྡོག་པ་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་བཞི་པོའི་དགེ་

༄༅། །བ་ལ་ཡི་རང་བ་ལ་རྩེ་གཅིག་པའི་སེམས་ཀུན་དུ་གནས་པའི་ཏིང་ངེ་འཛིན་ལ་མཉམ་པར་བཞག་པའི་བསོད་ནམས་ཀྱི་ཚོགས་ཤེས་པར་མི་ནུས་པ་དང་ལྡན་པའོ། །གཉིས་པ་མཐོང་ལམ་ལ་བཞི་
སྟེ། ངོ་བོ་དང་། །ས་མཚམས་དང་། སྤང་བྱ་རྟོགས་པ་དང་། །གཉེན་པོ་གང་གིས་སྤང་བྱ་གང་སྤོང་ཚུལ་ལོ། །དང་པོ་ནི་རྗེས་ཐོབ་ན་སྦྱིན་སོགས་གང་རུང་གཅིག་ཡུལ་དུ་བྱས་པ་ན་དྲུག་ཆར་ཡུལ་དུ་བྱེད་པའི་
རྟོགས་པ་སྐྱེད་པའི་ནུས་པ་ཐོབ་པའི་ལམ་མོ། །གཉིས་པ་ནི་འཕགས་པས་ཆོས་ཤེས་པའི་བཟོད་པ་ལ་ངོས་འཛིན་ནོ། །སེང་བཟང་ལྟར་ན་ས་བཅུ་པའི་ཟག་མེད་འབྲིང་པོ་ལ་མཐོང་ལམ་དུ་རྟག་པར་འདོད་དེ་འགྲེལ་
ཆེན་ལས་རྟོགས་པ་འདི་དག་སྔོན་ཉིད་དུ་སྤངས་པ་མ་ཡིན་ནམ་རྩེ་མོ་མངོན་པར་རྟོགས་པ་རབ་ཏུ་གྱུར་པ་འདི་ལ་ཇི་ལྟར་སྤོང་ཞེས་རྩོད་པ་བཀོད་ནས། ལན་དུ་དགོངས་འགྲེལ་དྲངས་ཏེ་གསང་བ་ཕྲ་མོ་ལ་འཇུག་
པའི་ཀུན་ཏུ་རྨོངས་པ་དང་། མངོན་པར་ཤེས་པ་ཆེན་པོ་ལ་ཀུན་ཏུ་རྨོངས་པ་དང་། དེའི་གནས་ངན་ལེན་ནི་ས་བཅུ་པ་ལ་སྤོངས་ཞེས་གསུངས་ལ་རྩེ་མོ་མངོན་པར་རྟོགས་པ་ས་བཅུ་པ་དང་འབྲེལ་པ་འདི་ལ་

ངེས་པར་སློང་ལ་གཞན་དུ་ནི་རེས་འགའ་བའི་ཚུལ་གྱིས་སྤོང་བ་ཡིན་ནོ་ཞེས་བཤད་པས་སོ། །གསུམ་པ་ནི་རྣམ་པར་རྟོག་པ་རྣམ་བཞི་ཞེས་ཏེ་འཇུག་པའི་ཕྱོགས་བྱང་ཆུབ་སེམས་དཔས་བླང་བར་བྱ་བའི་གཟུང་བ་ཡིན་
ནོ་ཞེས་རྟོག་པ་དང་། །ལྡོག་པའི་ཕྱོགས་ཉན་རང་གི་ཆོས་རྣམས་ལ་དོར་བར་བྱ་བའི་གཟུང་བ་ཡིན་ནོ་ཞེས་རྟོག་པ་དང་། །གང་ཟག་རྫས་ལ་འཛིན་པ་སོར་རྟོག་པ་དང་། །བཏགས་པའི་སྐྱེས་བུ་ལ་འཛིན་པ་
སོར་རྟོག་པ་བཞིའོ། །བཞི་པ་ནི་གཉེན་པོ་རྣམ་པ་བཞི་དང་ནི་ཞེས་ཏེ་གཟུང་རྟོག་དང་པོ་དང་འཛིན་རྟོག་དང་པོ་གཉིས་ཀྱི་གཉེན་པོ་ནི་མཐོང་ལམ་གྱི་སྦྱོར་བའི་གནས་སྐབས་ཡིན་ལ་ཕྱི་མ་གཉིས་ཀྱི་གཉེན་པོ་
ནི་དངོས་གཞིའི་གནས་སྐབས་ཡིན་ནོ། །གསུམ་པ་སྒོམ་ལམ་ལ་བཞི་ལས། ངོ་བོ་ནི་མཐར་གྱིས་གནས་པའི་སྙོམས་འཇུག་ལ་བརྟེན་ནས་མཐོང་བ་གོམས་པ་ལ་དབང་ཐོབ་པའོ་གསུངས་སོ། །མཚན་ཉིད་ནི་
མཐོང་ལམ་གྱི་རྗེས་ལ་སློབ་པའི་ཆོས་སྐུའི་རྒྱུ་གང་ཞིག་རབ་ཏུ་གྱུར་པའོ། །སྤང་བྱ་ནི་རྣམ་པར་རྟོག་པ་རྣམ་བཞི་ཞེས་ཏེ་སེང་བཟང་ལྟར་ན་རྟོག་པ་སྔ་མ་བཞི་བོར་རགས་པ་མཐོང་སྤང་ཡིན་ཡང་ཕྲ་བ་སྒོམ་སྤང་

༄༅། །དུ་བྱས་ཀྱང་ལྷན་སྐྱེས་སུ་རིགས་གཅིག་བར་འདོད་དོ། །འཕགས་པ་ལྟར་ན་སྦྱོར་བའི་ཡུལ་ཅན་དང་། འཇུག་པའི་ཡུལ་ཅན་དང་། འཕགས་པའི་གང་ཟག་གདགས་པ་དང་། གདགས་པའི་རྒྱུ་མཚན་
ལ་བརྟེན་པའི་རྟོགས་གཞིར་བྱས་ཏེ་སྔ་མ་དང་རིགས་མི་གཅིག་པར་འདོད་པ་འཐད་དོ། །གཉེན་པོས་སྤོང་ཚུལ་ནི་གཉེན་པོ་རྣམ་པ་བཞི་དང་ནི་ཞེས་ཏེ་སྔར་དང་འདྲའོ། །བར་ཆད་མེད་པའི་རྩེ་མོ་ལ་གསུམ་སྟེ། ས་
མཚམས་དང་། མཚན་ཉིད་དང་། །ལོག་རྟོག་གོ །དང་པོ་ལ་གསུམ་ལས། རྟོག་པས་བཏགས་པ་དགག་པ་ནི། སུ་ཀ་ཏ་ན་རེ་ས་བརྒྱད་པ་ལའོ། །འབྲོམ་ན་རེ་ས་བཅུ་པ་སངས་རྒྱས་ཀྱི་ས་ཡིན་པས་དགུ་པ་
ལའོ། །ཁྱུང་པོ་དང་དྷ་ན་རེ་ས་བཅུ་པའི་དཀྱིལ་སྟོད་ལ་ཡིན་ཏེ་བྱང་ཆུབ་སེམས་དཔའི་མངོན་རྟོགས་ཡིན་པའི་ཕྱིར་རོ། །དེས་ན་སྨད ་ལ་མཐར་གྱིས་པ་ཐ་མ་ལ་སྐད་ཅིག་མ་ཞེས་སོ། །དེ་མི་འཐད་དེ་ས་དགུ་
པ་དང་བཅུ་པ་དང་བཅུ་གཅིག་པའི་སྨད་ཀྱིས་རིམ་པ་ལྟར་བར་དུ་ཆོད་པའི་ཕྱིར་སངས་རྒྱས་ཉིད་ཀྱི་བར་མེད་དེ། དེ་ནི་རྣམ་པ་ཀུན་མཁྱེན་ཉིད་ཅེས་པ་དང་འགལ་བས་སོ། །གཉིས་པ་དོན་ལ་གནས་པ་ནི་

ས་བཅུའི་རྒྱུན་ཐ་ནའོ། །གསུམ་པ་རྩོད་པ་སྤང་པ་ནི་གལ་ཏེ་མཐར་གྱིས་པའི་བསྟན་བྱར་འགལ་ལོ་ཞེ་ན། རྩེ་མོ་ཙམ་དེའི་བསྟན་བྱར་བཤད་པའི་ཕྱིར་ཟེར་ན་ཁྱབ་པ་མེད་ལ། དེ་ཉིད་དང་རྩེ་མོ་ཐམས་ཅད་བསྟན་
བྱར་བཤད་པའི་ཕྱིར་ཟེར་ན་ཕྱོགས་ཆོས་མེད་དོ། །སྤྱིར་བརྟན་བྱུང་ལ་དམིགས་བསལ་མ་བྱུང་བས་དེ་ཉིད་བརྟན་བྱར་འགྱུར་རོ་ཞེ་ན་དམིགས་བསལ་མ་བྱུང་བར་མི་འགྲུབ་སྟེ་རྣམ་མཁྱེན་ལ་བར་ཆད་མེད་
པར་བཤད་པའི་ཕྱིར་རོ། །གཉིས་པ་ནི་སློབ་པའི་ཆོས་སྐུའི་རྒྱུ་རབ་ཏུ་གྱུར་པ་རྣམ་མཁྱེན་དངོས་སུ་སྐྱེད་པའོ། །གསུམ་པ་ནི་ལོག་པར་སྒྲུབ་པ་དང་བཅས་ཞེས་ཏེ་བདེན་གཉིས་ཀྱི་མཚན་ཉིད་མ་ཤེས་པའི་
ལོག་རྟོག་བཅུ་དྲུག་གོ །དེ་མངོན་དུ་རྒྱུ་རགས་པ་ཚོགས་ལམ་ནས་སྤོང་ལ་ཕྲ་བ་འདི་སྐྱེ་བ་ལ་ཕྱོགས་པ་ན་དེ་འགག་པ་ལ་ཕྱོགས་པས་སྤོང་ངོ་། །རྩ་བའི་གནས་དང་སྦྱོར་བ་ནི་དེ་དག་གི་རྩེ་མོའི་མངོན་
པར་རྟོགས་པ་ཡིན་ནོ་ཞེས་སོ། །མཐར་གྱིས་པ་འཆད་པ་ནི་རྣམ་གསུམ་རྣམ་བཅུ་ཞེས་ཏེ། འདི་ལ་ཡང་རྟེན་ལ་སོགས་པ་བསམ་པར་རིགས་པས་རྟེན་དང་སྔོན་འགྲོ་རྣམ་ཀུན་གྱིའོ་ཞེས་ཡུལ་ནི་བཅུ་གསུམ་

༄༅། །པོའོ། །འདི་ཡང་ལམ་གྱི་དངོས་པོ་དང་། །རྟེན་དང་། གཞི་དང་། དཔང་པོ་དང་། ལམ་རྫོགས་ཤིང་དག་པའི་ཡན་ལག་གོ །དང་པོ་ནི་ཕར་ཕྱིན་དྲུག་གོ །དབུས་མཐའ་ལས། གལ་ཏེ་སྦྱིན་དང་ཚུལ་
ཁྲིམས་བཟོད་བརྩོན་འགྲུས། །བསམ་གཏན་དང་ནི་ཤེས་རབ་ཐབས། །སྨོན་ལམ་སྟོབས་དང་ཡེ་ཤེས་ཏེ། །འདི་དག་ཕ་རོལ་ཕྱིན་བཅུའོ། །ཞེས་པ་དང་མཚན་བརྗོད་ལས། ཕ་རོལ་ཕྱིན་པ་བཅུ་ཡི་ཚུལ། །ཕ་རོལ་
ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པས་ཏེ། །བཤད་པ་དང་འགལ་ལོ་ཞེ་ན། སངས་རྒྱས་ཡེ་ཤེས་ལྟར་ན་སྦྱིན་པ་བྱིན་ནས་དེ་ལ་རྗེས་སུ་ཡི་རང་བའི་ཐབས་དང་། །དེ་རྫོགས་པར་བྱེད་པ་སྨོན་ལམ་དང་།
དེའི་མི་མཐུན་ཕྱོགས་འཇོམས་པ་སྟོབས་དང་། །དེའི་རྣམ་པ་ལ་མཁས་པའི་ཡེ་ཤེས་བཞི་ནི་སྦྱིན་པར་འདུས་ལ་དེས་གཞན་འགྲེའོ། །མདོ་སྡེ་རྒྱན་ལས། བྱམས་པས་དགེ་བ་མི་ཟད་བྱེད་ཕྱིར་དང་། །དགེ་བ་རྒྱུན་
མི་འཆད་ཕྱིར་དང་། །མི་མཐུན་ཕྱོགས་ནི་སྲབ་པ་དང་། །རྫོགས་པར་བྱེད་དང་ཡོངས་སྨིན་བྱེད། །ཅེས་པའི་རྗེས་སུ་འབྲངས་པ་ལྟར་ན་མཉམ་བཞག་ཏུ་སྟོང་ཉིད་བསྒོམས་ཏེ་རྗེས་ཐོབ་ཏུ་བྱང་ཆུབ་ཏུ་བསྔོས་པས་མི་

ཟད་པར་བྱེད་པ་ཐབས་དང་། རྒྱུ་མཐུན་ལ་སྨོན་ལམ་འདེབས་པས་དགེ་བ་རྒྱུན་མི་གཅོད་པ་སྨོན་ལམ་དང་། །མ་པ་དང་སོ་སོར་རྟོགས་པའི་སྟོབས་ཀྱིས་མི་མཐུན་ཕྱོགས་འཇོམས་པ་སྟོབས་དང་། ཇི་སྙེད་པ་ཤེས་
པས་རང་ཐེག་ཆེན་ལ་རྫོགས་པར་ལོངས་སྤྱོད་པ་དང་། །གཞན་ལ་ཆོས་བསྟན་པས་སྨིན་པར་བྱེད་པ་ཡེ་ཤེས་ཏེ་ཡུམ་དུ་འདུའོ་ཞེས་སོ། །གཉིས་པ་རྟེན་ནི་བཅོས་དགོས་ཀྱི་ནད་པ་ཆོས་གསུམ་ལ་བསྟེན་པ་ལྟར་
དཀོན་མཆོག་གསུམ་ལ་སྟོན་པ་དང་ལམ་དང་གྲོགས་ཀྱི་དམ་པར་འཛིན་ཅིང་རྗེས་དྲན་གསུམ་གྱི་མདོ་ལས་བྱུང་བ་ལྟར་ཡིད་ལ་བྱེད་ཅིང་དོན་དམ་པར་ཡིད་ལ་མི་བྱེད་པའོ། །གསུམ་པ་ནི་གཏོང་བ་དང་
ཚུལ་ཁྲིམས་དྲན་པའོ། །གོང་གི་གཉིས་དང་ཁྱད་ནི་འདི་གཉིས་ཕར་ཕྱིན་མ་ཡིན་པའོ། །བཞི་པ་ནི་སྤྱོད་པ་ཉམས་སུ་ལེན་པའི་དཔང་པོ་རྒྱལ་ཆེན་བཞི་ལ་སོགས་པ་དང་འཕགས་པའི་གང་ཟག་མངོན་
ཤེས་དང་ལྡན་པ་རྗེས་སུ་དྲན་པ་སྟེ། སྐྱེས་རབས་ལས། ལྷ་དང་རྣལ་འབྱོར་ཅན་གྱི་མི་རྣམས་ནི། །རྣམ་དག་མིག་གིས་མི་མཐོང་མི་སྲིད་དོ། །ཞེས་དང་། ཞི་བ་ལྷས། སངས་རྒྱས་བྱང་ཆུབ་

༄༅། །སེམས་དཔའ་དང་། །ཀུན་ཏུ་ཐོགས་མེད་གཟིགས་ལྡན་པས། །དེ་དག་ཀུན་གྱི་སྤྱན་སྔ་ན། །རྟག་ཏུ་བདག་ནི་འཁོད་དོ་ཞེས་པའི་ཚུལ་གྱིས་སོ། །ལྔ་པ་ནི་སྦྱིན་སོགས་ཕར་ཕྱིར་དྲུག་འཁོར་གསུམ་
མི་དམིགས་པར་བསྒོམས་པས་སེར་སྣ་ལ་སོགས་པ་དང་བྲལ་ནས་ལམ་རྣམ་པར་དག་པ་དང་རྣམ་མཁྱེན་ཐོབ་རུང་དུ་གྱུར་པས་ལམ་ཡོངས་སུ་རྫོགས་པ་ཡིན་ནོ། །རྩ་བའི་གནས་དང་སྦྱོར་བ་ནི་མཐར་གྱིས་པ་
ཞེས་སོ། །སྐད་ཅིག་མ་འཆད་པ་ལའང་རྟེན་དང་ཡུལ་དང་སྔོན་འགྲོ་གསུམ་བཤད་པར་རིགས་སོ་ཞེ་ན་སྔ་མ་ཉིད་ཡིན་པར་དགོངས་པའོ། །སྦྱོར་བ་ནི་འབྲས་བུ་ཡིན་པར་འཐད་དོ། །འདི་ལ་ལྔ་ལས་དབྱེ་གཞི་ནི་
སྐད་ཅིག་མའོ། །གཉིས་པ་གྲངས་ནི་རྣམ་པ་བཞིའོ། །གསུམ་པ་དངོས་པོ་ནི་ཡོན་ཏན་གྱི་མངོན་དུ་བྱེད་པ་དང་། །ཤེས་རབ་ཀྱིས་ཤེས་བྱ་ཡོངས་སུ་ཆོད་པའོ། །དང་པོ་ལ་གཉིས་ལས་རྣ མ་སྨིན་མ་ཡིན་པའི་
སྐད་ཅིག་མ་ལ་བཞི་སྟེ། སྡུད་བྱེད་དང་། བསྡུ་བྱ་དང་། བསྡུས་ཚུལ་དང་། དེའི་རྒྱུའོ། །དང་པོ་སྦྱིན་སོགས་དང་པོ་ལྔ་ལས་གང་རུང་གིས་ཡེ་ཤེས་སོ། །གཉིས་པ་ནི། མཛོད་ལས། རྣམ་སྨིན་རྒྱུ་ནི་མི་དགེ་དང་།

དགེ་བ་ཟག་བཅས་རྣམས་ཁོ་ན། ཞེས་དང་། མི་དགེ་བ་དང་དགེ་བ་ཟག་བཅས་ཀྱིས་མ་བསྒྲུབས་པས་རྣམ་སྨིན་མ་ཡིན་པའི་ཟག་མེད་ཀྱི་ཆོས་སྦྱིན་པ་ནས་དཔེ་བྱད་ཀྱི་བར་གྱི་ཆོས་ཐམས་ཅད་དོ། །གསུམ་པ་ནི་
གང་རུང་གཅིག་མངོན་དུ་བྱས་པ་ན་གཞན་ཡང་བྱེད་ནུས་པའོ། །བཞི་པ་ནི་ཕར་ཕྱིན་དང་པོ་ལྔའི་མཐར་གྱིས་པས་རིགས་མཐུན་གཞན་དང་སྦྲེལ་ནས་བསྒོམས་པ་ལས་བྱུང་སྟེ་ཟོ་ཆུན་རྒྱུད་གཅིག་འགུལ་བ་ན་
ཐམས་ཅད་འགུལ་བ་ནི་མངོན་བཟོ་བོས་སྦྲེལ་བ་ནི་མཐུ་ལས་བྱུང་བ་བཞིན་ནོ། །ཡི་གེ་ལ་སྦྱར་བ་ནི་སླའོ། །དུས་སྐད་གཅིག་མ་ཅིག་ལས་དེ་མངོན་སུམ་དུ་རྫོགས་པར་དེ་མ་ལུས་བྱང་ཆུབ་དེ་ཅི་རིགས་པར་
གཞན་གསུམ་ལ་ཡང་སྦྱར་རོ། །གཉིས་པ་རྣམ་སྨིན་གྱི་སྐད་ཅིག་མ་ལ་བཞི་ལས་ཤེས་བྱེད་ནི་རྒྱུན་མཐའི་ཡུམ་གྱི་ཡེ་ཤེས་སོ། །ཤེས་བྱ་ནི་འབད་རྩོལ་བྱ་མི་དགོས་པའི་གནས་སྐབས་ཀྱི་ཆོས་སྐལ་གྱི་རང་
བཞིན་ཐམས་ཅད་དོ། །ཤེས་ཚུལ་ནི་ཡུམ་མངོན་དུ་བྱས་པ་ན་རྣམ་སྨིན་གྱི་གནས་སྐབས་ཀྱི་ཟག་མེད་ཐམས་ཅད་མངོན་དུ་བྱེད་ནུས་པའོ། །རྒྱུ་ནི་ཤེར་ཕྱིན་གྱི་མཐར་གྱིས་པ་བསྒོམས་པ་ལས་བྱུང་བའོ། །གཉིས་

༄༅། །པ་ལ་གཉིས་ལས་མཚན་ཉིད་མེད་པའི་སྐད་ཅིག་མ་ལའང་བཞི་ལས། རྟོགས་བྱེད་ནི་སྦྱིན་སོགས་དྲུག་འཁོར་གསུམ་དུ་བདེན་པའི་མཚན་ཉིད་མེད་པར་རྟོགས་པའི་སྐད་ཅིག་གོ །རྟོགས་བྱ་ནི་བདེན་
པའི་མཚན་ཉིད་མེད་པའི་ཆོས་ཐམས་ཅད་དོ། །ཚུལ་ནི་སྦྱིན་སོགས་དེ་ལྟར་རྟོགས་པ་ན་གཞན་ཡང་དེ་ལྟར་རྟོགས་པར་ནུས་སོ། །རྒྱུ་ནི་ཕར་ཕྱིན་དྲུག་གི་མཚན་ཉིད་མེད་པའི་མཐར་གྱིས་པ་བསྒོམས་པ་ལས་བྱུང་།
བའོ། །གཉིས་པ་ནི་གཉིས་སུ་མེད་པའི་སྐད་ཅིག་མ་ལ་བཞི་ལས་མཐོང་བྱེད་ནི་རྨི་ལམ་གྱི་ཡུལ་དང་རྨི་ལམ་གཉིད་སད་པའི་ཤེས་པས་མི་མཐོང་བ་ལྟར་གཟུང་འཛིན་གཉིས་མེད་པར་མཐོང་བའི་སྐད་ཅིག་མ་
གཅིག་གོ །མཐོང་བྱ་ནི་ཆོས་ཐམས་ཅད་དོ། །ཚུལ་ནི་གཅིག་དེ་ལྟར་མཐོང་བ་ན་ཐམས་ཅད་དེ་ལྟར་མཐོང་བར་ནུས་པའོ། །རྒྱུ་ནི་གཉིས་སུ་མེད་པའི་མཐར་གྱིས་པ་བསྒོམས་པ་ལས་བྱུང་བའོ། །བཞི་པ་འབྱེད་པའི་
རྒྱུ་མཚན་ནི་མཚན་ཉིད་ཀྱི་ནི་ཞེས་ཏེ། ལྡོག་ཆོས་མི་འདྲ་བ་བཞི་ཡོད་པས་སོ། །ལྔ་པ་དབྱེ་དོན་ནི་ངོ་བོ་གཅིག་ལ་ལྡོག་པ་ཐ་དད་དོ། །དེར་མ་ཟད་བར་ཆད་མེད་པའི་རྩེ་མོ་དང་ཡང་གཅིག་གོ །གལ་ཏེ་རྣམ་ཀུན་གྱིས་

རྩེ་མོ་སྐྱེད་པ་ན་སྐད་ཅིག་མ་བསྐྱེད་དམ་མ་བསྐྱེད། གཉིས་པ་ལྟར་ན་ཆ་ཤས་ཀྱི་སྐྱེད་བྱ་སྐྱེད་བྱེད་དུ་འགྱུར་ལ། དང་པོ་ལྟར་ན་མཐར་གྱིས་པ་མི་དགོས་པར་ཐལ་ལོ་ཞེས་ཁམས་པས་འབྲེ་ལ་བརྩད་དོ། །ལན་
ལ་ཁ་ཅིག་སྐད་ཅིག་མའི་རྫས་བསྐྱེད་ལྡོག་པ་མ་བསྐྱེད་ཅེས་སྨྲ་བ་ནི་འཁྲུལ་ཏེ་ལྡོག་པ་མ་བསྐྱེད་པས་ཆ་ཤས་ཀྱི་བསྐྱེད་བྱར་ཐལ་ལོ། །དེས་ན་རྫས་ལྡོག་རིལ་བ་བསྐྱེད་དོ། །མཐར་གྱིས་པ་མི་དགོས་།
པར་ཡང་མི་འགྱུར་ཏེ་རྒྱུ་དེའི་རིགས་མཐར་གྱིས་པ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པའི་ཕྱིར་རོ་ཞེས་བླ་མ་དག་གསུང་ངོ་། །འདི་མི་རིགས་ཏེ་སྐད་ཅིག་མའི་རིགས་རྣམ་ཀུན་གྱིས་བསྐྱེད་དམ་མ་བསྐྱེད།
མ་བསྐྱེད་ན་ཁྱེད་ཉིད་ལྟར་ན་ཆ་ཤས་ཀྱི་བསྐྱེད་བྱར་ཐལ་ལོ། །བསྐྱེད་ནའང་དེ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པར་ཐལ་ལོ། །དེས་ན་སྔ་མ་ཉིད་རིགས་སོ། །དེ་ཡང་རིགས་ཆ་ཤས་པའི་བསྐྱེད་བྱར་ཐལ་
བ་ནི་འདོད་ལ། རྫས་ཆ་ཤས་ཀྱི་བསྐྱེད་བྱར་ཐལ་བ་ལ་ཁྱབ་པ་མེད་དེ་སྐད་ཅིག་མའི་རྫས་བར་ཆད་མེད་པའི་རྩེ་མོ་བསྐྱེད་དུས་ཉིད་ན་རྣམ་ཀུན་གྱིས་བསྐྱེད་པའི་ཕྱིར་རོ། །རྩ་བའི་གནས་དང་སྦྱར་བ་ནི་སྐད་

༄༅། །ཅིག་མ་ཞེས་སོ། །མྱ་ངན་འདས་པ་བདེན་གཅིག་པོ། །དེ་ཚེ་ལྷག་མ་ལོག་པ་ཞེས། །རྒྱལ་བ་རྣམས་ཀྱིས་གང་གསུང་པ། །མཁས་པ་ཅི་ཕྱིར་འདོད་མི་བྱེད། །ཆོས་སྐུ་འཆད་པ་ལ་སྐུ་དང་།
ཕྲིན་ལས་གཉིས་ལས་དང་པོ་ལ་ལྔ་ལས། དབྱེ་གཞི་ནི་སྐུ་ཙམ་མོ། །གྲངས་ཀྱི་དབྱེ་བ་ནི་གསུམ་སྟེ། སྐུ་དུ་མར་དབྱེ་བ་དང་། རྒྱན་གྱི་དགོངས་པ་སྤྱད་པ་དང་། །ཐམས་ཅད་མི་འགལ་བར་བསྟན་པའོ། །དང་པོ་
ནི་ཆོས་སྐུ་གཟུགས་སྐུ་གཉིས་སུ་བསྟན་ཏེ། བསོད་ནམས་ཡེ་ཤེས་ལས་བྱུང་བའི། དམ་པ་གཉིས་ནི་ཐོབ་པར་ཤོག་ཅེས་སོ། །གསུམ་དུ་ཡང་བསྟན་ཏེ། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་
ནི་ཤེས་བྱ་སྟེ། །སྐུ་གསུམ་དག་གིས་རང་བཞིན་གྱི། །དོན་དེ་རྟེན་དང་བཅས་པ་བསྟན། །ཞེས་དང་། །སངས་རྒྱས་རྣམས་ཀྱི་སྐུ་དབྱེ་བ། །རང་བཞིན་ལོངས་སྤྱོད་རྫོགས་པ་དང་། །གཞན་གྱི་སྤྲུལ་པའི་སྐུ་
ཡིན་ཏེ། །དང་པོ་གཉིས་པའི་རྟེན་ཡིན་ནོ། །ཞེས་གསུངས་སོ། །འདིར་ཡང་གསུངས་ཏེ་དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་ཞེས་སོ། །ཡང་སངས་རྒྱས་སྐུ་ལྔའི་བདག་ཉིད་ཅན་

ཞེས་པའི་འགྲེལ་པར་སྐུ་བཞིའི་སྟེང་དུ་རྣམ་པར་སྨིན་པའི་སྐུ་དང་ལྔའོ་ཞེས་སོ། །ཁ་ཅིག་སྐུ་གསུམ་གྱི་ཆོས་སྐུ་སྤྲུལ་སྐུ་གཉིས་ལ་རྩ་བ་དང་གཞན་གཉིས་གཉིས་སུ་བྱས་པའོ་ཞེས་ཀྱང་འཆད་དོ། །གཉིས་པ་ལ་
གསུམ་སྟེ། བཞིར་འདོད་པ་དགག་པ་དང་། དེས་ན་གསུམ་དུ་བསྟན་པ་དང་། དེ་ལ་རྩོད་པ་སྤངས་པའོ། །དང་པོ་ནི་སེང་བཟང་ལ་སོགས་པ་བཞིར་འདོད་པ་ནི་མི་རིགས་ཏེ་ཆོས་སྐུ་དབྱེ་བ་རྐྱང་གཅིག་ཡིན་ན་།
དབྱེ་གཞི་མེད་པའི་དབྱེ་བར་ཐལ་བ་དང་།ཚད་མ་གསུམ་ཡིན་ཞེས་མཚུངས་པ་དང་ཚིགས་སུ་བཅད་པ་ཕྱེད་གཉིས་རྩ་བ་ལྟ་བུ་ཡིན་པས་འདིར་རྩ་བ་དང་འགྲེལ་བའི་གནས་སྦྱར་བའི་ཆད་པར་འགྱུར་བའི་ཉེས་
པ་ཡོད་པའི་ཕྱིར་རོ། །གཉིས་པ་ནི་དེ་ལྟར་ན་གསུམ་ཡིན་པར་ངེས་སོ། །གསུམ་པ་ནི་གལ་ཏེ་ཟག་པ་མེད་པའི་སེམས་དང་སེམས་བྱུང་འདི་རྣམས་སྐུ་གསུམ་གང་དུ་ཡང་བསྡུ་བར་མི་རིགས་སོ་ངོ་བོ་ཉིད་ཀྱི་སྐུ་དོན་
དམ་པ་ཡིན་ལ་གཞན་བཞི་གཟུགས་ཡིན་པས་དེས་སེམས་འདུ་བར་དགོངས་སོ་ཞེ་ན། མགོན་པོའི་ངོ་བོ་ཉིད་ཀྱི་སྐུ་ཆོས་གསུམ་ཚོགས་པ་ལ་བཤད་པས་ཚོགས་པའི་ནང་དུ་ཡ་གྱལ་འདུས་པའི་ཕྱིར་རོ། །སངས་

༄༅། །རྒྱས་ཡེ་ཤེས་ལྟར་ན་ཡེ་ཤེས་བཞི་པོ་ཉིད་ལ་སྐུ་གསུམ་དུ་འཇོག་པས་གཞན་དུ་ལུས་པ་མེད་དོ། །གསུམ་པ་ནི་ཁ་ཅིག་གསུམ་ལས་གཞན་དུ་འདོད་པ་ལོག་པ་ཁོ་ན་ཡིན་ཏེ་བྱམས་པ་དང་ཤཱཀ་།
ཐུབ་ཀྱི་དགོངས་པ་མ་ཡིན་པའི་ཕྱིར་རོ་ཟེར་བའི་སྐྱོན་ནི་མེད་དེ་རྒྱན་ལ་སོགས་པ་གསུམ་དུ་གསལ་ཡང་སྤྱིར་མི་འགལ་ཏེ་དབྱིངས་རྣམ་དག་ཡེ་ཤེས་བཞིའི་དབྱེ་བསྡུ་ཡིན་པའི་ཕྱིར་རོ། །འདི་ལྟར་གཉིས་སུ་
འདོད་པ་ལྟར་ན་ཡེ་ཤེས་ཕྱི་མ་གསུམ་གྱི་ནུས་པ་ལས་གཟུགས་སྐུ་ཡིན་ལ་གཞན་ཆོས་སྐུའོ། །གསུམ་དུ་འདོད་པ་ལྟར་མེ་ལོང་ལྟ་བུའི་ཡེ་ཤེས་ཉིད་དམ། དབྱིངས་རྣམ་དག་ཡེ་ཤེས་བཞི་འཁོར་སེམས་བྱུང་
དང་བཅས་པ་དབྱེར་མེད་ནི་ངོ་བོ་ཉིད་ཀྱི་སྐུའོ། །མཉམ་པ་ཉིད་དང་སོ་སོར་རྟོགས་པའི་ཡེ་ཤེས་ཉིད་དམ་དེ་དག་གི་ནུས་པ་ལས་ལོངས་སྐུའོ། །བྱ་བ་གྲུབ་པའི་ཡེ་ཤེས་ཉིད་དམ་དེའི་ནུས་པ་ལས་སྤྲུལ་
སྐུའོ། །བཞིར་འདོད་པ་ལྟར་ན་དབྱིངས་རྣམ་དག་ཡེ་ཤེས་བཞི་འཁོར་བཅས་དང་དབྱེར་མེད་ནི་ངོ་བོ་ཉིད་ཀྱི་སྐུའོ། །ཡེ་ཤེས་བཞི་འཁོར་བཅས་ནི་ཆོས་སྐུའོ། །མཉམ་པ་ཉིད་དང་སོ་སོར་རྟོགས་པའི་ནུས་པ་

ལས་ས་ལ་གནས་པ་ལ་སྣང་བ་ནི་ལོངས་སྐུའོ། །བྱ་བ་གྲུབ་པའི་ནུས་པ་ལས་མ་དག་པ་གསུམ་ལ་སྣང་བ་ནི་སྤྲུལ་སྐུའོ། །གང་དག་དབྱེ་བའི་དངོས་པོ་ལ་སེང་བཟང་ལྟར་ན་བཞི་ལས་དང་པོ་ངོ་བོ་ཉིད་ཅེས་ཏེ་
ཆོས་གསུམ་སྟེ། ཟག་པ་མེད་པའི་ཡེ་ཤེས་ཀྱི་ཆོས་རྣམས་ཐོབ་པར་གྱུར་ཅིང་སྤང་བྱ་གློ་བུར་གྱི་དྲི་མས་རྣམ་པ་ཐམས་ཅད་དུ་དག་པ་རང་བཞིན་གྱིས་སྟོང་པ་ཉིད་དོ། །ཟུར་གསུམ་གྱིས་ཡེ་ཤེས་བཞི་རྒྱུན་
ཆད་པ་དང་སློབ་པའི་ཡེ་ཤེས་དང་གཉིས་མེད་ཀྱི་ཤེས་པ་བདེན་པར་འདོད་པ་རྣམས་སེལ་ཏོ། །གཉིས་པ་ཆོས་སྐུ་ལ་ལྔ་སྟེ། རང་བཞིན་དང་། སྤངས་པ་དང་། མཛད་པ་དང་། ཡུལ་ཅན་དང་། རྒྱུའི་ཁྱད་པར་
རོ། །དང་པོ་ནི་ཡེ་ཤེས་བཞི་འཁོར་སེམས་བྱུང་དང་བཅས་པའོ། །གཉིས་པ་ནི་གནས་ངན་ལེན་ལ་སོགས་པ་གནས་གྱུར་པ་སྟེ་དེ་ཡང་ཕྱི་རོལ་སྣོད་དང་ནང་ཉེ་བར་ལེན་པ་ཁོ་ནའི་དོན་ཙམ་འཛིན་པའི་ཀུན་
གཞིའི་རྣམ་ཤེས་འཁོར་བཅས་གནས་གྱུར་པས། མེ་ལོང་ཡེ་ཤེས་འཁོར་བཅས་ཏེ། །མེ་ལོང་ཡེ་ཤེས་མི་གཡོ་སྟེ། །ཡེ་ཤེས་གསུམ་ནི་དེ་ལ་བརྟེན། །མཉམ་པ་ཉིད་དང་སོ་སོར་རྟོགས། །བྱ་བ་གྲུབ་པ་ཁོ་

༄༅། །ནའོ༑ ༑ཞེས་སོ། །ཀུན་གཞི་ཁོ་ནའི་དོན་ཙམ་འཛིན་པའི་ཉོན་མོངས་ཅན་གྱི་ཡིད་འཁོར་བཅས་གནས་གྱུར་པས་མཉམ་ཉིད་ཀྱི་ཡེ་ཤེས་འཁོར་བཅས་ཏེ། མི་གནས་ཞི་བར་ཞུགས་པ་ནི། མཉམ་
ཉིད་ཡེ་ཤེས་ཡིན་པར་འདོད། དུས་རྣམ་རྟག་ཏུ་བྱམས་པ་དང་། ཐུགས་རྗེ་ཆེན་པོ་དག་དང་ལྡན། སེམས་ཅན་རྣམས་ལ་མོས་པ་བཞིན། སངས་རྒྱས་སྐུ་ནི་ངེས་པར་སྟོན། ཞེས་སོ། །ཆོས་ཀྱི་དོན་ཙམ་འཛིན་
པའི་ཡིད་ཀྱི་རྣམ་ཤེས་འཁོར་བཅས་གནས་གྱུར་བས་སོ་སོར་རྟོགས་པའི་ཡེ་ཤེས་འཁོར་བཅས་ཏེ། སོ་སོར་རྟོགས་པའི་ཡེ་ཤེས་ནི། །ཤེས་བྱ་ཀུན་ལ་རྟག་མི་ཐོགས། །ཏིང་ངེ་འཛིན་དང་གཟུགས་རྣམས་
ཀྱི༑ ༑གཏེར་དང་འདྲ་བ་ཁོ་ན་ཡིན། །འཁོར་གྱི་དཀྱིལ་འཁོར་རྣམས་སུ་ནི། །འབྱོར་པ་ཐམས་ཅད་སྟོན་མཛད་ཅིང་། །ཐེ་ཚོམ་ཐམས་ཅད་གཅོད་པ་ཡི། །ཆོས་ཆེན་ཆར་ནི་རབ་ཏུ་འབེབས། །ཞེས་སོ། །
བདག་རྐྱེན་མིག་གི་དབང་པོ་ལ་བརྟེན་ནས་གཟུགས་ཀྱི་དོན་ཙམ་འཛིན་པ་ལ་སོགས་པ་སྒོ་ལྔའི་རྣམ་ཤེས་འཁོར་བཅས་གནས་གྱུར་པས་བྱ་བ་གྲུབ་པའི་ཡེ་ཤེས་འཁོར་བཅས་ཏེ། བྱ་བ་གྲུབ་པའི་ཡེ་ཤེས་ནི། །

ཁམས་རྣམས་ཀུན་ཏུ་སྣ་ཚོགས་ཤིང་། །དཔག་མེད་བསམ་ཡས་སྤྲུལ་པ་ཡིས། །སེམས་ཅན་ཀུན་དོན་སྒྲུབ་པའོ། །ཞེས་བཤད་པ་ནི་གནས་ངན་ལེན་གནས་གྱུར་པའོ། །ལམ་སྤོང་བ་བྱེད་བཅས་བྱེད་མེད་དུ་
གནས་གྱུར་པ་ནི་ལམ་གནས་གྱུར་པ་སྟེ་དེ་གཉིས་སྐབས་དོན་ནོ། །དེ་བཞིན་ཉིད་མ་དག་པ་ལས་དག་པར་གྱུར་པ་ནི་ངོ་བོ་ཉིད་ཀྱི་སྐུར་བཤད་དོ། །གསུམ་པ་ཆོས་སྟོན་པ་ལ་སོགས་པའོ། །བཞི་པ་ནི་སངས་རྒྱས་།
ཀྱི་ཐུགས་རང་རིག་པ་དང་གཞན་རིག་པའི་ཡུལ་དུ་འགྱུར་རོ། །ལྔ་པ་ནི་གཙོ་བོར་ཡེ་ཤེས་ཀྱི་ཚོགས་ལས་བྱུང་བའོ། །གསུམ་པ་ལོངས་སྤྱོད་རྫོགས་པ་ལ་ལྔ་ལས།རང་བཞིན་ནི་མཉམ་པ་ཉིད་དང་སོ་སོར་རྟོགས་པའི་
ཡེ་ཤེས་ཀྱི་བདག་རྐྱེན་ལས་བྱུང་བ་མཚན་དཔེས་བརྒྱན་པའི་གཟུགས་སོ། །གཉིས་པ་ངེས་ཚིག་ནི་གནས་ངེས་པ་སྟུག་པོ་བཀོད་པར། སྐུ་ངེས་པ་མཚན་དཔེས་བརྒྱན་པ། དུས་ངེས་པ་རྟག་ཏུ། འཁོར་ངེས་པ་ས་
ལ་གནས་པའི་བྱང་ཆུབ་སེམས་དཔའ། ཆོས་ངེས་པ་ཐེག་ཆེན་ལ་ལོངས་སྤྱོད་པས་ནའོ། །གསུམ་པ་མཛད་པ་ནི་ས་ལ་གནས་པའི་བྱང་ཆུབ་སེམས་དཔའི་དོན་མཛད་པའོ། །བཞི་པ་ཡུལ་ཅན་ནི་ས་ལ་གནས་པའི་

༄༅། །བྱང་ཆུབ་སེམས་དཔའི་ཡུལ་དུ་འགྱུར་རོ། །འབུམ་པས་སངས་རྒྱས་ཀྱི་ཡུལ་དུ་འགྱུར་རོ་གསུངས་པའང་མེད་དོ། །ལྔ་པ་རྒྱུ་ནི་གཙོ་བོ་བསོད་ནམས་ཀྱི་ཚོགས་ལས་བྱུང་བའོ། །བཞི་པ་སྤྲུལ་པའི་སྐུ་
ལ་ལྔ་ལས་རང་བཞིན་ནི།བཟོ་དང་སྐྱེ་དང་བྱང་ཆུབ་ཆེ། །མྱ་ངན་འདའ་བར་རྟག་སྟོན་པ། །སངས་རྒྱས་སྤྲུལ་པའི་སྐུ་དེ་ནི། །རྣམ་པར་གྲོལ་བའི་ཐབས་ཆེན་པོ། །ཞེས་པས་བྱ་བ་གྲུབ་པའི་བདག་རྐྱེན་ལས་བྱུང་བའི་
བཟོ་དང་སྐྱེ་བ་དང་མཆོག་གི་སྤྲུལ་པ་གསུམ་མོ། །གཉིས་པ་དུས་ནི། རང་བཞིན་དང་ནི་རྒྱུན་མི་འཆད། །རྒྱུན་གྱིས་དེ་དག་རྟག་པ་ཉིད། །ཇི་ལྟར་མེ་ནི་གཞན་དུ་འབར། །གཞན་དུ་ཞི་བར་གྱུར་པ་ལྟར། །དེ་བཞིན་
སངས་རྒྱས་རྣམས་ལ་ཡང་། །སྣང་དང་མི་སྣང་ཤེས་པར་བྱ། །ཞེས་དང་། ལ་ལར་མེད་བཞིན་མྱ་ངན་འདས། །ལ་པར་བྱང་ཆུབ་འཚང་ཡང་རྒྱ། །ནམ་ཡང་མེད་པ་མ་ཡིན་ཏེ། །དེ་བཞིན་གཤེགས་པ་རྟག་པའི་
སྐུ༑ ༑ཞེས་ཐེག་བསྡུས་ལས་གསུངས་པ་དང་། གང་གིས་སྲིད་པ་ཇི་སྲིད་པར་ཞེས་སོགས་གསུངས་པས་དུས་རྟག་ཏུ་གནས་སོ། །གསུམ་པ་མཛད་པ་ནི་སྐལ་པ་དང་མཐུན་པར་མ་དག་པའི་དོན་མཛད་པའོ། །

བཞི་པ་ཡུལ་ཅན་ནི་ཉན་རང་དང་བྱིས་པའི་སྐྱེ་བོ་ལས་དག་པ་བའི་ཡུལ་དུ་འགྱུར་རོ་གསུངས་སོ། །སངས་རྒྱས་ལ་མི་སྣང་སྟེ་དངོས་མེད་ཡིན་པའི་ཕྱིར་སྣང་ན་གཟུང་དོན་ལ་འཁྲུལ་པའི་ལོག་ཤེས་ཅན་དུ་
ཐལ་ལོ་གསུངས་སོ། །མི་རིགས་ཏེ་དེ་ཤེས་བྱ་མ་ཡིན་པར་ཐལ་ཏེ་སངས་རྒྱས་ཀྱི་ཡེ་ཤེས་ན་མི་སྣང་བའི་ཕྱིར་རོ། །དེའི་བཟློག་ཁྱབ་ཀྱང་རྒྱན་ལས། དེ་བཞིན་སངས་རྒྱས་ཡེ་ཤེས་ལ། །ཤེས་བྱ་ཐམས་ཅད་
གཅིག་ཅར་སྣང་། །ཞེས་དང་། །ཁྱོད་ཀྱི་མཁྱེན་པས་ཤེས་བྱ་ཁྱབ། །ཅེས་བཤད་པའི་ཕྱིར་རོ། །གཞན་ཡང་སྤྲུལ་པའི་མཛད་པ་ཕྲིན་ལས་ཀྱི་སེམས་ཅན་གྱི་དོན་མི་བྱེད་པར་ཐལ་ཏེ་དངོས་མེད་ཡིན་པའི་
ཕྱིར་རོ། །དེ་འདོད་པ་ཡིན་ཏེ་མཛད་པ་ཐམས་ཅད་ཆོས་སྐུ་ཁོ་ན་ཡིན་ནོ་ཞེས་གསུངས་པ་མི་འཐད་དོ། །དེ་དག་རྟེན་དང་དགོངས་པ་དང་། ཕྲིན་ལས་ཀྱི་ནི་མཉམ་པ་ཉིད་ཅེས་དང་། །འགྲེལ་བར་སངས་རྒྱས་ཐམས་
ཅད་ཀྱི་སྐུ་གསུམ་པོ་དེ་དག་ནི་ཕྲིན་ལས་ཀྱིས་ནི་ཕྲིན་ལས་ཐུན་མོང་མ་ཡིན་པའི་ཕྱིར་རོ་ཞེས་བཤད་དོ། །གཞན་ཡང་ལོངས་སྤྱོད་རྫོགས་པ་ཁམས་ཀུན་དུ། འཁོར་ཡོངས་སྡུད་དང་ཞིང་དང་མཚན། །སྐུ་དང་

༄༅། །ཆོས་རྫོགས་ལོངས་སྤྱོད་དང་། །མཛད་པ་དག་གི་ཐ་དད་དོ། །ཞེས་ལོངས་སྐུ་ལའང་མཛད་པ་བཤད་པ་དང་། སངས་རྒྱས་སྤྲུལ་པ་དེ་རྟག་ཏུ། །མཛད་པ་སྒྲུབ་པའི་བྱེ་བྲག་དང་། །གྲངས་དང་ཞིང་
གི་རྣམ་ཀུན་དུ། །བསམ་མི་ཁྱབ་པར་ཤེས་པར་བྱ། །ཞེས་དང་། བྱ་བ་གྲུབ་པའི་ཡེ་ཤེས་ནི། །ཞེས་སོགས་དང་། །གང་གི་སྲིད་པ་ཞེས་སོགས་བཤད་པས་འགྲོ་བ་སེམས་ཅན་གྱི་དོན་མཛད་པ་མ་ཡིན་ན་ཅི་
ཞིག་ཡིན། གཞན་ཡང་དེ་བཞིན་གཤེགས་པའི་སྤྲུལ་པ་དངོས་མེད་ཡིན་ན་ཡུལ་གཞན་གྱི་སེམས་ཅན་ཡང་དངོས་མེད་ཡིན་ཏེ་ལས་དང་ཉོན་མོངས་པས་སྤྲུལ་པའི་ཕྱིར་རོ་ཞེས་མཚུངས་སོ། །དངོས་མེད་སྣང་
ལ་བློ་འཁྲུལ་པས་སྒྲོ་བཏགས་མ་ཡིན་པས་གཟུང་དོན་ལ་འཁྲུལ་པའི་ལོག་ཤེས་སུ་ཇི་ལྟར་འགྱུར། གཞན་ཡང་ཡུལ་ཅན་གསུམ་ལ་ལྟོས་ནས་སྐུ་གསུམ་ངོ་བོ་གཅིག་ཅེས་ཁྱེད་ཉིད་གསུངས་པས་ཆོས་སྐུ་དང་
དངོས་བོ་དང་ངོ་བོ་གཅིག་པའི་ཕྱིར་དེའང་དངོས་པོར་ཐལ་ལོ། །འདོད་ན་དངོས་མེད་ཡིན་པ་ཉམས་སོ། །ལྔ་པ་རྒྱུ་ནི་བསོད་ནམས་ཀྱི་ཚོགས་ལས་བྱུང་བའོ། །བཞི་པ་གང་གིས་བྱེད་པའི་རྒྱུ་མཚན་ནི། སེང་

བཟང་ལྟར་ན་ངོ་བོ་ཉིད་ཀྱི་སྐུ་དོན་དམ་ཡིན་ལ་གཞན་གསུམ་ཀུན་རྫོབ་ཡིན་ནོ། །གསུམ་པོ་ཡང་སངས་རྒྱས་དང་བྱང་ཆུབ་སེམས་དཔའ་དང་མ་དག་པ་གསུམ་གྱིས་ཤེས་པའི་ཡུལ་དུ་འགྱུར་བའི་ཆ་ནས་ཡིན་ནོ། །
ཡང་སྐུ་གསུམ་དུ་འདོད་པ་ཁ་ཅིག་སངས་རྒྱས་ལ་ཡེ་ཤེས་སུ་སྣང་ལ་དང་གཟུགས་སྐུ་ངེས་པ་དང་མ་ངེས་པར་སྣང་བས་ཡིན་ནོ་ཞེས་སོ། །ལྔ་པ་དབྱེ་དོན་ནི་ལྟོས་ས་ཐ་དད་ལ་ལྟོས་ནས་ཐམས་ཅད་ངོ་བོ་
གཅིག་གོ་ཞེས་གསུངས་སོ། །གཉིས་པ་ཕྲིན་ལས་ནི་གདུལ་བྱ་ལམ་གྱི་རྟེན་དང་ལམ་དང་འབྲས་བུ་ལ་འགོད་པ་ཉི་ཤུ་རྩ་བདུན་ཡིན་ནོ། །བཞི་པ་ནི་དེ་ལ་ཞེས་སོགས་ཏེ། ཚིག་ལེའུར་བྱས་པ་དང་པོ་
གཉིས་ཀྱིས་ནི་དངོས་པོ་བརྒྱད་མདོར་བསྟན་པ་ཡིན་ནོ་དེ་ཅིས་ཞེ་ན་གཉིས་པོ་དེས་བརྒྱད་པོ་བརྗོད་བྱར་བསྡུས་པས་སོ་བཅུ་གསུམ་གྱིས་ནི་གཉིས་པོ་དེ་དག་ཉིད་ཀྱིས་དོན་རྒྱས་པར་བཤད་དོ་ཞེས་སོ། ། ཡན་
ལག་རྒྱས་བཤད་དམ་བསྡུས་སོ་ཞེ་ན་བསྡུས་ནས་སོ། །བཅོ་ལྔས་ཡུམ་གྱི་དོན་ལེགས་པར་བཤད་པ་ཡིན་ནོ། །ལྔ་པ་ནི་བསྡུས་པའི་དོན་གྱི་ཚིག་ལེའུར་བྱས་པ་རྣམས་ནི་སེང་བཟང་གིས་རྣམ་པར་མ་བཀྲོལ་ལོ། །

༄༅། །ཅི་སྟེ་ཞེ་ན་བསྡུས་པའི་ཞེས་སོགས་སོ། །དགོས་པ་ཅི་སྟེ་ཞེ་ན། བསྟན་བཅོས་མཛད་པ་པོ་མགོན་པོ་ཉིད་ཀྱིས་སེམས་བསྐྱེད་པ་ནི་གཞན་དོན་ཕྱིར་ཞེས་པ་ལ་སོགས་པ་འཆད་པར་འགྱུར་བའི་
བ་ཡན་ལག་རྒྱས་བཤད་ཀྱི་བསྟན་བཅོས་མཐའ་དག་གིས་འཆད་པས་དེ་དག་སེང་བཟང་གིས་རྣམ་པར་བཤད་པས་དེ་ཡང་བཤད་པར་འགྱུར་བར་བསམས་ཏེའོ། །
༈ གཉིས་པ་ཡན་ལག་རྒྱས་བཤད་ལ་ཡུལ་སྦྱོར་བ་འབྲས་བུ་གསུམ་ལས། དང་པོ་ལའང་གསུམ་ལས། རྣམ་མཁྱེན་ལའང་གཉིས་ཏེ། རྣམ་མཁྱེན་དང་པོར་སྟོན་པའི་རྒྱུ་མཚན་དང་། མཚོན་བྱེད་ཀྱི་ཆོས་
དངོས་སོ། །དང་པོ་ནི་དེ་ལྟར་ཞེས་སོགས་ཏེ། དང་པོ་རྣམ་པ་ཐམས་ཅད་མཁྱེན་པ་ཉིད་བརྗོད་བྱར་སྡུད་པའི་ལུས་རྣམ་བཞག་གི་ཚིག་ལེའུར་བྱས་པ་ཡན་ལག་རྒྱས་བཤད་ཀྱི་རྣམ་པར་བཤད་པ་མགོན་པོའི་
བཞེད་དོ་ཅེས་སོ། །དང་པོ་འཆད་པ་ཅི་སྟེ་ཞེ་ན་བྱང་ཆུབ་སེམས་དཔའ་བྱང་ཆུབ་རྗེས་སུ་ཐོབ་པར་འདོད་པ་རྣམ་མཁྱེན་འཐོབ་པར་བྱ་དགོས་པས་སོ། །དེ་ཅི་སྟེ་ཞེ་ན་འབྲས་བུ་འདོད་བྱ་ཡིན་པའི་ཕྱིར་རོ། །དེ་

ཡང་འབྲས་བུ་ལ་བྲོད་པ་སྐྱེས་ན་རྒྱུ་ལ་འཇུག་པས་སོ། །གཉིས་པ་ལ་གཉིས་ཏེ། ལམ་གྱི་དངོས་པོ་དང་ཡན་ལག་གོ །དང་པོ་ལ་གསུམ་ལས་སེམས་བསྐྱེད་པ་ལའང་གསུམ་སྟེ། མཚན་ཉིད་དང་། དམིགས་
པ་དང་། དབྱེ་བའོ། །དང་པོ་ལ་གཉིས་ཏེ། དངོས་དང་། །རྩོད་པ་སྤང་བའོ། །དང་པོ་ནི་སེམས་བསྐྱེད་པ་ནི་འདོད་ཅེས་དྲངས་སོ། །གང་ཞེ་ན་ཡང་དག་པར་རྫོགས་པའི་བྱང་ཆུབ་བོ། །རང་དོན་དུའམ་ཞེ་ན་
གཞན་དོན་ཕྱིར་ཞེས་སོ། །འགྲེལ་པར་འབད་པར་བྱའོ་ཞེས་དྲང་ངོ་། །དུས་ནམ་གྱི་ཚེ་ན་སངས་རྒྱས་སུ་གྲུབ་ནས་ཞེས་ཏེ་རྒྱལ་པོ་དང་ཕྱུགས་རྫི་དང་གྲུ་བ་ལྟ་བུ་ལས་དང་པོའོ། །སུའི་ཆེད་དུ་གཞན་གྱི་དོན་གྱི་ཕྱིར་
རོ། །ཚུལ་ཇི་ལྟར་ཞེ་ན་མངོན་མཐོ་དང་ངེས་ལེགས་ཐེག་པ་གསུམ་གྱི་སྐལ་བ་ཇི་ལྟ་བ་བཞིན་དུའོ། །གཉིས་པ་ལ་གཉིས་ལས་རྒོལ་བ་ནི་མཚན་ཉིད་ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་བྱང་ཆུབ་
དོན་དུ་གཉེར་བ་དགེ་བའི་ཆོས་ལ་འདུན་པ་དོན་གྱི་ཁྱད་པར་འཛིན་པ་སེམས་ལས་བྱུང་བ་ཡིན་ལ། མཚོན་བྱ་སེམས་བསྐྱེད་པ་ནི་དོན་ཙམ་འཛིན་པ་སེམས་དངོས་སུ་ཡུལ་ཉན་རང་གི་ལས་ཁྱད་པར་དུ་འཕགས་

༄༅། །པ་རྫོགས་པའི་བྱང་ཆུབ་ཏུ་སྣང་བ་ཅན་བྱུང་བ་མ་ཡིན་ནམ་ཞེས་དང་། །ཡང་ལན་དང་པོའི་ཤུགས་ཀྱིས་རྒོལ་བ་ནི་གཞན་དོན་ཕྱིར་འདོད་པ་ཉིད་ནི་གཞན་དོན་དེ་དོན་དུ་གཉེར་བའི་ཆོས་ལ་འདུན་
པ་དོན་གྱི་ཁྱད་པར་འཛིན་པ་སེམས་ལས་བྱུང་བ་ཡིན་ལ། མཚོན་བྱ་སེམས་བསྐྱེད་པ་ནི་དོན་ཙམ་འཛིན་པ་སེམས་ཆེད་དུ་བྱ་བའི་ཡུལ་ཉན་རང་གི་རང་ཆེད་ལས་ཁྱད་པར་དུ་འཕགས་པ་གཞན་དོན་དུ་སྣང་བ་
ཅན་འབྱུང་བ་མ་ཡིན་ནམ། ཇི་ལྟར་སེམས་བྱུང་དེ་སེམས་བསྐྱེད་པ་ཡིན་པར་འགྱུར་ཞེ་ན་ཞེས་ཏེ། སེམས་བསྐྱེད་ཀྱི་མཚན་ཉིད་དུ་མི་འཐད་ཅེས་པའོ། །གཉིས་པ་ལན་ལ་གཉིས་ལས་ཤུགས་ཀྱིས་རྒོལ་བའི་ལན་
ནི་སེམས་བྱུང་སེམས་ཀྱི་མཚན་ཉིད་དུ་མི་འཐད་པ་བདེན་མོད་ཀྱི་འོན་ཀྱང་སེམས་བསྐྱེད་སྟོན་པའི་སྐབས་འདིར་ཉེས་པ་མེད་དོ་ཞེས་འགྲེལ་ལོ། །ཅི་སྟེ་ཞེ་ན་ཉེ་བར་བཏགས་པ་ལ་བརྟེན་པ་ཡིན་པས་སོ། །དེ་
ལ་གསུམ་ལས་རྒྱུ་མཚན་ནི་དགེ་བའི་ཆོས་སེམས་ཅན་སྡུག་བསྔལ་དང་བྲལ་བར་འདོད་པ་འདུན་པའི་མཚན་ཉིད་སྟེ་རང་བཞིན་གཞན་དོན་དུ་གཉེར་བའི་རྒྱུ་སྙིང་རྗེ་ཡོད་ན་འབྲས་བུ་བྱང་ཆུབ་ཏུ་སེམས་བསྐྱེད་པ་སྐྱེ་

བས་རྒྱུ་ཡིས་འབྲས་བུ་ལ་བཏགས་ནས་བསྟན་པ་ཡིན་ཏེ་ཞེས་སོ། །དེ་ཉིད་འགྲེལ་ཆེན་ལས་འགྲོ་བ་མགོན་མེད་པ་སྡུག་བསྔལ་གྱི་རྒྱ་མཚོ་ནུབ་པ་ལ་བལྟས་ནས་དེ་འདོན་པའི་བསམ་པ་གཞན་དོན་དུ་གཉེར་
བ་ཡོད་ན་ཞེས་སོ། །དགོས་པ་ནི་རྒྱུའི་འབྲས་བུ་ལ་བཏགས་པ་དེ་ལྟར་གཞན་དོན་དོན་དུ་ཞེས་སོགས་སོ། །དངོས་ལ་གནོད་པ་ནི་བདེན་ཞེས་རྒོལ་བ་ལ་ཁས་བླངས་པའོ། །གཉིས་པ་དངོས་སུ་བྱུང་བའི་རྒོལ་།
བའི་ལན་ནི། ལན་གྱི་རྣམ་པ་གཅིག་དུ་ནི་བྱང་ཆུབ་དོན་དུ་གཉེར་བའི་སྨོན་ལམ་གྱི་ངོ་བོ་འདུན་པ་སྟེ་ཡང་དག་པར་རྫོགས་པའི་བྱང་ཆུབ་འདོད་པ་ཉིད་ཡིན་ལ་ཞེས་སོ། །འོ་ན་ཉེས་པ་ཆགས་སོ་ཞེ་ན་སེམས་
བསྐྱེད་པ་དེ་གྲོགས་སྨོན་ལམ་དེའི་སྒྱུར་བཏགས་ནས་བསྟན་ཏོ། །རྒྱུ་མཚན་ནི་སྨོན་ལམ་དེ་དང་སེམས་བསྐྱེད་ལྷན་ཅིག་སྤྱོད་དེ་འགྲོགས་པའོ། །དགོངས་པ་ནི་གྲོགས་ཀྱི་མིང་གིས་གྲོགས་ཅན་ལ་བཏགསཔ་དེ་
ལྟར་ཞེས་སོགས་སོ། དངོས་ལ་གནོད་པ་སྔར་སོང་ངོ༌།། གཉིས་པ་ནི་སྔར་ཡང་སེམས་བསྐྱེད་བཤད་པས་ཡང་འཐོབ་བྱ་གང་ཡོད་པའི་བདག་ཉིད་དངོས་ཀྱི་དམིགས་པ་ལ་ཡང་དག་པར་རྫོགས་

༄༅། །པའི་བྱང་ཆུབ་དེ་ནི་གང་ཡིན། གང་གི་དོན་དུ་སེམས་བསྐྱེད་པ་ཆེད་དུ་བྱ་བའི་དམིགས་པ་གཞན་གྱི་དོན་ནི་གང་ཡིན་ཞེ་ན། འདི་ལ་གཉིས་ལས་བསྟན་པ་ནི་བྱང་ཆུབ་དེ་དང་གཞན་དོན་དེ་ནི་མདོ་
བཞིན་ཤེས་པར་བྱའོ། །མདོ་ལ་ཇི་སྐད་དུ་བརྗོད་སྙམ་པ་ལ་མདོ་ལས་ནི་བསྡུས་དང་རྒྱས་པའི་སྒོ་ནས་བརྗོད་ཅེས་སོ། །ཡང་ན་མདོ་བཞིན་དུ་བསྟན་བཅོས་ལས་བསྡུས་དང་རྒྱས་པའི་སྒོ་ནས་དོན་གྱིས་བརྗོད་
པའོ༑ ༑གཉིས་པ་འགྲེལ་བས་དེ་བཤད་པ་ལ་བཞི་སྟེ། མདོ་དྲངས་པ་དང་། རྩ་བའི་ཚིག་གི་དོན་བཤད་པ་དང་། དོན་བསྡུ་བ་དང་། གཞན་ལ་མདོ་མི་འདྲེན་པའི་རྒྱུ་མཚན་ནོ། །དང་པོ་ནི་རྒྱལ་བའི་ཡུམ་རྣམ་པ་
གསུམ་པར་ནི་བརྒྱད་སྟོང་པ་ལས་དོན་གྱིས་བརྗོད་དོ། །བརྒྱད་སྟོང་འདི་དོན་མ་ཚང་མེད། །འདིར་གཞུང་བསྡུས་པ་ཡིན་འདོད་དེ། །དོན་ནི་ཇི་སྐད་གསུངས་པ་དེ་ཉིད། །ཅེས་བཤད་པས་སོ། །འདིར་བྱང་ཆུབ་
མདོར་བསྟན་རྒྱས་བཤད་དང་། །གཞན་དོན་མདོར་བསྟན་རྒྱས་བཤད་གཉིས་ལས། དང་པོ་ལ་གཉིས་ཏེ། བྱང་ཆུབ་མདོར་བསྟན། བྱང་ཆུབ་རྒྱས་པར་བཤད་པའོ། །དང་པོ་ལ་འདིར་གསུམ་སྟེ། མདོ་དྲངས་པ་

དང་། བྱང་ཆུབ་མདོར་བསྟན་དུ་འོང་ཚུལ་དང་། །འགྲེལ་པར་བསྡུས་ལུགས་སོ། །དང་པོ་ནི་སུས་ཀྱང་མ་ཞུས་པར་སངས་རྒྱས་ཉིད་ཀྱིས་ཤ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པར་འདོད་པས་ཡུམ་ལ་བརྩོན་པར་བྱའོ་ཞེས་སོ། །གཉིས་པ་ནི་དམིགས་རྣམ་མམ། རྒྱུ་ཡུམ་ལ་བརྩོན་ལུགས་མ་ཕྱེ་བར་འཐོབ་བྱའི་
འབྲས་བུའི་བཤད་པར་མདོར་བསྟན་ནོ། །གསུམ་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འབུམ་བས་སངས་རྒྱས་ཀྱི་ཡེ་ཤེས་ཡིན་པར་འཆད་དེ། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་
གཤེགས། །ཞེས་པ་དང་མཐུན་ནོ། །མདོའི་ཚིག་ཞབས་ཡིན་ནོ་ཞེས་འབྲེ་གསུངས་སོ། །རྒྱས་བཤད་ལ་གསུམ་ལས། མདོ་དྲངས་པ་ནི་ཤ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དོན་དམ་
པར་གནས་པ་མེད་པའི་ཚུལ་གྱིས་ཡུམ་ལ་གནས་ཏེ། སྦྱིན་པ་དང་གཏོང་བ་དང་ལེན་པ་མི་དམིགས་པའི་ཕྱིར་ཡོངས་སུ་གཏོང་བ་མེད་པའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱའོ། །

༄༅། །ལྟུང་བ་དང་མི་ལྟུང་བ་མེད་པའི་ཕྱིར་ཚུལ་ཁྲིམས་དང་། འཁྲུག་པ་མེད་པའི་ཕྱིར་བཟོད་པ་དང་། ལུས་དང་སེམས་ཀྱི་བརྩོན་འགྲུས་ཉམས་པ་མེད་པའི་ཕྱིར་བརྩོན་འགྲུས་དང་། རོ་མྱང་པ་མེད་
བ་པའི་ཕྱིར་བསམ་གཏན་དང་། །ཤེས་རབ་དང་ཤེས་རབ་འཆལ་བ་མི་དམིགས་པའི་ཕྱིར་ཡུམ་ཡོངས་སུ་རྫོགས་པར་བྱའོ་ཞེས་སོ། །གཉིས་པ་ནི་དམིགས་པ་ཆོས་ཐམས་ཅད་ཅེས་པས་དེ་ཕར་ཕྱིན་དྲུག་ཏུ་ཕྱེ་ལ་
རྣམ་པ་ཐམས་ཅད་དུ་ཞེས་པ་དེ་འཁོར་གསུམ་མི་དམིགས་པར་ཕྱེ་བས་དམིགས་རྣམ་མམ་རྒྱུ་ཡུམ་ལ་བརྩོན་ལུགས་དྲུག་ཏུ་ཕྱེས་ནས་འཐོབ་བྱའི་འབྲས་བུ་བཤད་པས་རྒྱས་བཤད་དོ། །གསུམ་པ་ནི་སྦྱིན་པ་
ལ་སོགས་ཞེས་ཤེས་པར་བྱེད་པའི་བརྗོད་བྱའི་དོན་ཅན་གྱི་མདོ་དང་ཞེས་སོ། །གཞན་དོན་མདོར་བསྟན་ལ་གསུམ་ལས། མདོ་དྲངས་པ་ནི་ཕྱོགས་བཅུ་རེ་རེ་ཞིང་གངྒའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་
ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འདོད་པས་ཀྱང་ཡུམ་ལ་བསླབ་པར་བྱའོ་ཞེས་སོ། །གཉིས་

པ་ནི་གཞན་དོན་བྱེད་ཐབས་མ་ཕྱེ་བས་སོ། །གསུམ་པ་ནི་རིགས་ཅན་གསུམ་གྱི་སེམས་ཅན་ཐམས་ཅད་སྐལ་པ་ཇི་ལྟ་བ་བཞིན་དུ་མྱ་ངན་ལས་འདས་པ་ལ་འགོད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཉིད་སྒྲུབ་པར་བྱའོ་ཞེས་འགྲེལ་ལོ། །གཞན་དོན་སངས་རྒྱས་བཤད་པ་ལ་གསུམ་ལས། མདོ་དྲང་པ་ནི་སེམས་ཅན་སེར་སྣ་ཅན་རྣམས་སྦྱིན་པ་ལ་དགོད་པར་འདོད་པས་ཡུམ་ལ་བསླབ་པར་བྱའོ་ཞེས་སོ། །
གཉིས་པ་ནི་གཞན་དོན་བྱེད་ཐབས་ཕྱེ་བས་སོ། །གསུམ་པ་ནི་སེར་སྣ་ཞེས་སོགས་སོ། །གཉིས་པ་རྩ་བའི་ཚིག་གི་དོན་ནི་མདོའི་དོན་དང་མི་འགལ་བར་བརྗོད་བྱ་གཉིས་རབ་ཏུ་སྟོན་པ་ལྷུར་ལེན་པ་རྒྱན་གྱི་ངག་གིས་
བསྡུས་པ་དང་ཞེས་སོགས་སོ། །གསུམ་པ་དོན་བསྡུས་པ་ནི་དེ་ལྟར་ན་ཞེས་སོགས་སོ། །བཞི་པ་གཞན་ལ་མདོ་མི་འདྲེན་པའི་རྒྱུ་མཚན་ནི་གཙུག་ལག་གི་གཞུང་ནི་མདོའམ་རྒྱན་ནོ་སྐབས་ཆེན་པོ་བརྒྱད་
དོན་བདུན་བཅུའི་དོན་སྟོན་པ་ལེན་པའི་རྒྱས་འབྲིང་གསུམ་པོ་ཐམས་ཅད་ལས་ཀྱང་གསུངས་སོ། །འོ་ན་བྲིས་སམ་ཞེ་ན་གསུངས་མོད་ཀྱི་ཁུངས་ཉིད་མ་བྲིས་སོ། །ཅི་སྟེ་ཞེ་ན་ཚིག་མང་དུ་དོགས་ནས་སོ། །

༄༅། །གསུམ་པ་ནི་དེ་ལྟར་ཞེས་སོགས་ལ་གཉིས་ཏེ། དབྱེ་བ་དངོས་དང་། །ས་མཚམས་སོ། །དང་པོ་ལ་གསུམ་སྟེ། བསྟན། བཤད། བསྡུ་བའོ། །དང་པོ་ལ་གསུམ་ལས་དབྱེ་གཞི་ནི་སེམས་བསྐྱེད་།
དེ་ཡང་ངོ་། །གྲངས་ཀྱི་དབྱེ་བ་ནི་རྣམ་པ་ཉི་ཤུ་རྩ་གཉིས་སོ། །གསལ་བའི་དབྱེ་བ་ནི་ས་ཞེས་སོགས་ཀྱིས་མཚོན་པའི་སེམས་བསྐྱེད་ཉི་ཤུ་རྩ་གཉིས་སོ། །གཉིས་པ་ནི་འདུན་པས་སེམས་པས་མཚོན་པས་ངེས་པའི་།
གྲོགས་སྨོན་ལམ་དང་ལྡན་པའི་གྲོགས་ཅན་རྟེན་བྱེད་པའི་ས་ལྟ་བུ་སྟེ་དེ་གཉིས་ཀྱི་ཆོས་མཐུན་པ་དེ་དང་ལྡན་པའི་སེམས་བསྐྱེད་པ་དེས་ཀྱང་ཆོས་དཀར་པོ་ཐམས་ཅད་སྐྱེད་པའི་རྟེན་ནམ་གཞིའི་དངོས་པོ་བྱེད་པར་རུང་
བ་ཉིད་ཀྱིས་ཆོས་མཐུན་ནོ། །ཐམས་ཅད་དེ་ལྟར་སྦྱར་རོ། །བསམ་པ་ནི་ཕན་བདེ་ལ་དམིགས་པ་ནི་གསེར་བཟང་པོ་ལྟར་བྱང་ཆུབ་ཀྱི་བར་དུ་མི་འགྱུར་རོ། །ཡོན་ཏན་གོང་མ་འདོད་པའི་ལྷག་པའི་བསམ་པ་ནི་
ཟླ་བ་ཡར་ངོ་ཚེས་པ་ལྟར་དགེ་བའི་ཆོས་དྲན་པ་ཉེར་བཞག་ལ་སོགས་འཕེལ་བར་འགྱུར་བའོ། སྦྱོར་བ་བརྩོན་འགྲུས་ཏེ་བུད་ཤིང་སྲེག་པའི་མེ་ལྟར་སྒྲིབ་པ་སྲེག་པའོ། །སྦྱིན་པ་ནི་མི་ཟད་པའི་

གཏེར་ཆེན་པོ་ལྟར་སེམས་ཅན་ཐམས་ཅད་ཚིམ་པར་བྱེད་པའོ། །ཚུལ་ཁྲིམས་ནི་མང་པོ་ལས་སུ་རུང་བ་འོད་གསལ་བའི་རིན་པོ་ཆེའི་འབྱུང་ཁུངས་ཀྱི་གནས་ལྟར་མངོན་པར་ཤེས་པ་ལ་སོགས་པའི་ཡོན་ཏན་
རིན་པོ་ཆེ་འབྱུང་བའི་རྟེན་ཏེ། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་སོ། །བཟོད་པ་ནི་འདོམ་བཅུ་གཉིས་མན་ཆད་མི་གཡོ་བའི་རྒྱ་མཚོ་ལྟར་
གནོད་པ་ལ་སོགས་མི་འདོད་པ་ཐམས་ཅད་ཐོག་ཏུ་བབས་པས་རྒྱུད་མི་འཁྲུགས་པའོ། །བརྩོན་འགྲུས་ནི་ཕར་འཇོམས་ཤིང་ཚུར་མི་ཕྱེད་པའི་རྡོ་རྗེ་ཕ་ལམ་ལྟར་དགེ་བ་ལ་ཡིད་ཆེས་པས་བརྟན་ཞིང་སྲ་བས་
ལེ་ལོས་མི་ཕྱེད་ཅིང་འཇོམས་པའོ། །བསམ་གཏན་ནི་རྐྱེན་ཆུང་འབྲིང་ཆེ་གསུམ་གྱིས་མི་བསྐྱོད་པའི་རིའི་རྒྱལ་པོ་ལྟར་མི་གཡེང་པས་མི་བསྐྱོད་པའོ། །ཤེས་རབ་ནི་ནད་དྲུངས་འབྱིན་པའི་སྨན་ཆེན་པོ་ལྟར་
ཉོན་མོངས་པ་དང་ཤེས་བྱའི་ནད་ཞི་བར་བྱེད་པའོ། །ཐབས་མཁས་པ་ནི་སློབ་མའི་བདེ་སྡུག་བཏང་སྙོམས་གསུམ་གྱི་ཚེ་མི་གཏོང་བའི་བཤེས་གཉེན་ལྟར་གནས་སྐབས་ཞེས་སོགས་སོ། །སྨོན་ལམ་ནི་ཡིད་

༄༅། །ལ་བསམ་པ་བཞིན་འབྱུང་བའི་ནོར་བུ་ལྟར་ཇི་ལྟར་སྨོན་པའི་མངོན་མཐོ་ངེས་ལེགས་ཀྱི་འབྲས་བུ་གྲུབ་པའོ། །སྟོབས་ནི་ལོ་ཐོག་སྨིན་པར་བྱེད་པའི་ཉི་མ་ལྟར་གདུལ་བྱ་ཅེས་སོགས་སོ། །ཡེ་ཤེས་ནི་
མཚན་ཉིད་འཛིན་པའི་ཆོས་དྲི་ཟའི་སྒྲ་དབྱངས་ལྟར་གདུལ་བྱ་ཞེས་སོགས་སོ། །ཕ་རོལ་དུ་ཕྱིན་པ་ནི་བཅུ་ཀ་ལ་སྦྱར་རོ། །མངོན་པར་ཤེས་པ་དྲུག་ནི་ཕན་གནོད་ལ་མཐུ་ཐོགས་པ་མེད་པའི་རྒྱལ་པོ་ལྟར་མཐུ་ཞེས་།
སོགས་སོ། །ཕར་ཕྱིན་དྲུག་གི་རང་བཞིན་བསོད་ནམས་དང་ཡེ་ཤེས་ནི་ནོར་མང་པོའི་གནས་ཕྱུག་པོའི་བང་མཛོད་ལྟར་བསོད་ནམས་ཞེས་སོགས་ཏེ། གྲོགས་ཅན་ཁོ་ནའི་ཆོས་མཐུན་ནོ། །ཟད་དང་མི་སྐྱེ་ཤེས་པ་ནི།
བྱང་ཆུབ་དེ་དང་མཐུན་ཉིད་ཕྱིར། སུམ་ཅུ་རྩ་བདུན་དེ་ཕྱོགས་མཐུན་ཞེས་པས། བྱང་ཆུབ་ནི་མྱང་འདས་ཕྱོགས་དང་མཐུན་པ་རྒྱུའོ། །རིགས་བཞི་ཀ་འགྲོ་བའི་ལམ་པོ་ཆེ་ལྟར་གྲོགས་ལ་ཐེག་པ་གསུམ་གྱི་
འཕགས་པ་དང་གྲོགས་ཅན་ལ་ཐེག་པ་ཆེན་པོ་འཕགས་པ་ཐམས་ཅད་ཅེས་སོ། །སེམས་ཅན་སྡུག་བསྔལ་དང་བྲལ་འདོད་ལ་རྩེ་གཅིག་པའི་སྙིང་རྗེ་དང་། །དེ་ངོ་བོ་ཉིད་མེད་པར་ཤེས་པའི་ལྷག་མཐོང་ནི་ཁལ་མི་

ལྟུང་བར་འདོད་པར་སྐྱེད་པའི་བཞོན་པ་ལྟར་འཁོར་འདས་གང་དུ་ཡང་མི་ལྟུང་བའི་སངས་རྒྱས་ཀྱི་སར་བདེ་བླག་ཏུ་འགྲོ་བ་དང་། །གཟུངས་དྲན་པ་དང་སྤོབས་པ་ཤེས་རབ་ནི་ཆུ་འཛིན་པ་དང་འབྱིན་པའི་
བཀོད་མའི་ཆུ་ལྟར་གཟུངས་ཀྱིས་ཐོས་པའི་ཆུ་འཛིན་ཅིང་སྤོབས་པས་མཐོང་བའི་ཆུ་མི་ཟད་པར་འབྱིན་པའོ། །ཆོས་ཀྱི་སྡོམ་བཞི་བཤད་པས་སེམས་ཅན་དགའ་བ་སྟོན་པ་ནི་ལྷ་ལ་སྙན་པ་སྒྲོགས་པའི་རྔ་བོ་ཚེའི་སྒྲ་སྙན་
པ་ལྟར་ཐར་པ་འདོད་པ་ཞེས་སོགས་སོ། །བྱ་བ་འབད་མེད་དུ་ཐ་མི་དད་པའི་བགྲོད་པ་གཅིག་པའི་ལམ་ནི་རང་གི་ངང་གིས་འགྲོ་བའི་ཆུ་བོའི་རྒྱུན་ལྟར་གཞན་གྱི་དོན་བྱ་བ་ཐ་མི་དད་དོ། །སྤྲུལ་སྐུ་འབྱུང་བའི་
རྒྱུ་མཚན་ཆོས་ཀྱི་སྐུ་དང་ལྡན་པ་ནི་ལོ་ཐོག་སྐྱེད་པའི་ཆར་འབྱིན་པའི་སྤྲིན་ལྟ་བུ་སྟེ་དགའ་ལྡན་གྱི་གནས་ན་བཞུགས་པ་ལ་སོགས་པ་ཀུན་དུ་བསྟེན་པར་བྱེད་པར་རུང་སྟེ་ནུས་པ་ཉིད་ཀྱིས་དོན་དཔེ་ཆོས་མཐུན་
གསུམ་གྲངས་བཞིན་ནོ། །གསུམ་པ་ནི་དེ་ལྟར་ན་ཞེས་སོགས་སོ། །གཉིས་པ་ནི་ཉེར་གཉིས་བཤད་པ་ལ་དང་པོ་གསུམ་ནི་ལས་དང་པོ་བ་ཚོགས་ཀྱི་སས་བསྡུས་སོ། །ཇི་ལྟར་ཞེ་ན་ཚོགས་ལམ་ཆུང་ངུས་འདུན་

༄༅། །ལྡན་འབྲིང་གིས་བསམ་ལྡན་ཆེན་པོའི་ལྷག་པའི་བསམ་ལྡན་ནོ། །ཚོགས་ལམ་གྱི་གསུམ་བཤད་པ་དེའི་འོག་ཏུ་གཅིག་སྦྱོར་བ་དང་ལྡན་པ་ནས་དང་པོ་ལ་འཇུག་པའི་སྦྱོར་བའི་ལམ་གྱིས་སོ། །དེའི་
འོག་ཏུ་བཅུ་ནི་རབ་ཏུ་དགའ་བ་ལ་སོགས་པ་ས་བཅུས་བསྡུས་སོ། །སྤྱོད་ཡུལ་ཅན་ནི་རྟེན་ཅན་ནོ། །དང་པོ་མཐོང་བའི་ལམ་ལྷག་མ་སྒོམ་པའི་ལམ་ལ་རྟེན་ནོ། །ལྔ་ནི་ས་བཅུ་པའི་ཁྱད་པར་གྱི་ལམ་མོ། །གསུམ་
ནི་སངས་རྒྱས་ཀྱི་སྲས་སོ། །འཕགས་པས་སྒྲིབ་པ་སྤངས་བའི་སེམས་བསྐྱེད་ནི་འབྲས་བུ་ལ་སེམས་བསྐྱེད་དུ་བཏགས་ནས་ཁྱད་པར་གྱི་ལམ་གྱིས་བསྡུས་པའི་སེམས་བསྐྱེད་བརྒྱད་དུ་བཤད་པ་ལེགས་སོ། །སེང་
བཟང་གིས་སྒྲིབ་པ་སྤངས་པའི་དེར་མི་འདུ་བར་བསམས་ནས་སངས་རྒྱས་ཀྱི་ས་ལ་གཉིས་གཞག་གོ །དེ་ལ་བཞི་མོས་པ་ལས་བྱུང་བའོ། །བདུན་ལྷག་བསམ་དག་པའི་སའོ། །གཉིས་སྒྲིབ་པ་སྤངས་པའི་ཡིན་
ནོ༑ ༑སེང་བཟང་གི་དེ་ནི་མི་རིགས་ཏེ། བགྲོད་གཅིག་ལམ་དང་འབྲེལ་པའི་ཕྱིར། །རིང་དུ་སོང་བའི་སར་འདོད་དོ། །ཞེས་བགྲོད་པ་གཅིག་པ་ས་བརྒྱད་པ་ནས་ཡོད་པའི་ཕྱིར་དང་། བྱང་ཆུབ་སེམས་དཔའི་སེམས་

བསྐྱེད་པ་ནི་རྣམ་པ་བཞི་སྟེ། རྒྱལ་སྲས་རྣམས་ཀྱི་སེམས་བསྐྱེད་པ། སྤྲིན་དང་འདྲ་བར་བསྟན་པ་སྟེ། །ཞེས་དང་འགལ་བས་སོ། །གཉིས་པ་གདམ་ངག་ནི་དབྱེ་བ་དང་ཞར་ལ་བརྗོད་ནས་ཞེས་པ་ལམ་གྱི་རིམ་
པ་ལ་མི་མཁོ་བ་སྟེ་སངས་རྒྱས་ནས་གདམ་ངག་ནོད་པ་ལ་དོན་མེད་པས་སོ། །འདི་ལ་དྲུག་སྟེ། ནོད་པ་པོའི་གང་ཟག་དང་། ཐོབ་པའི་དུས་དང་། །ནོད་པའི་ཡུལ་དང་། དགོས་པ་དང་ངོ་བོ་དང་། དབྱེ་བའོ། །དང་པོ་ནི་
དེ་ལྟར་བྱང་ཆུབ་ཀྱི་སེམས་དང་བོ་འདུན་ལྡན་སོགས་པར་ཚོགས་ལམ་གྱི་གཉིས་བསྐྱེད་པའི་བྱང་ཆུབ་སེམས་དཔའ་སྟེ། བསྐལ་པ་གྲངས་མེད་ངེས་འབྱུང་ཞིང་། །མོས་པ་རྣམ་པར་འཕེལ་བྱེད་པ། །ཇི་ལྟར་
ཆུ་ཡིས་རྒྱ་མཚོ་བཞིན། །དགེ་ཆོས་རྣམས་ཀྱིས་ཡང་དག་རྫོགས། །དེ་བཞིན་དུ་ནི་ཚོགས་བསགས་པའི། །རྒྱལ་སྲས་བཟོད་ནས་དག་པ་པོ། །ལེགས་པར་བསམ་ཤིང་སེམས་དགེ་བ། །སྒོམ་པ་ལ་ནི་རབ་
ཏུ་སྦྱོར། །ཞེས་པ་སྟེ་རྟག་ཏུ་ལྟ་བུའོ། །གཉིས་པ་ནི་གདམ་ངག་ཐོབ་ཏུ་རུང་བའི་དུས་ཇི་ལྟ་བ་བཞིན་དུ་ཞེས་ཏེ་ཆོས་ཀྱི་རྒྱུན་གྱི་ཏིང་ངེ་འཛིན་ཐོབ་པའི་དུས་ནའོ། །དེ་ལ་བཞི་སྟེ། མཚན་ཉིད་དང་། །ངེས་ཚིག་

༄༅། །དང་། རྒྱུ་དང་། །དུས་སོ། །དང་པོ་ནི་སངས་རྒྱས་ལས་ཆོས་ཀྱི་ཚིག་དང་དོན་འཛིན་ནུས་པའི་རྩེ་གཅིག་པའོ། །གཉིས་པ་ནི་ཡོན་ཏན་གྱི་ཆོས་མང་པོའི་རྒྱུན་འབྱུང་བས་སོ། །གསུམ་པ་ནི་བསམ་
གཏན་གྱི་དངོས་གཞི་ལ་བརྟེན་ནས་མངོན་ཤེས་བསྒྲུབས་ཏེ་ཚོགས་བསགས་པས་སེམས་ལས་སུ་རུང་བ་ལས་འབྱུང་སྟེ། བསམ་གཏན་ལ་ཐོབ་མངོན་པར་ཤེས། །མངོན་པར་སྒྲུབ་པའི་སྒོ་ནས་དེ། །སངས་རྒྱས་
དཔག་ཏུ་མེད་པ་ལ། །མཆོད་པའི་ཕྱིར་དང་མཉན་པའི་ཕྱིར། །འཇིག་རྟེན་ཁམས་ནི་རྣམས་སུ་འགྲོ། །འདིས་ནི་སངས་རྒྱས་དཔག་མེད་ལ། །བསྐལ་དཔག་མེད་པར་བསྙེན་བསྐུར་བྱས། །དེ་ལ་བསྙེན་བཀུར་
བྱས་པའི་ཕྱིར། །སེམས་ནི་ལས་རུང་མཆོག་ཏུ་འགྱུར། །ཞེས་སོ། །བཞི་པ་དུས་ནི་ཚོགས་ལམ་ཆེན་པོར་དང་པོ་འཐོབ་བོ། །གསུམ་པ་ཡུལ་གྱི་གདམ་ངག་ཁྱད་པར་ཅན་ཡིན་པས་སྤྲུལ་པའི་སྐུའི་སངས་རྒྱས་
སོ། །དུས་དང་ཡུལ་དེ་ལྟར་ཡིན་པར་ཡང་། དེ་ཚེ་ཆོས་ཀྱི་རྒྱུན་ལ་ནི། །སངས་རྒྱས་རྣམས་ལ་ཞི་གནས་དང་། །ཡེ་ཤེས་ཡངས་པ་ཐོབ་བྱའི་ཕྱིར། །གདམ་ངག་རྒྱ་ཆེན་རྙེད་པར་འགྱུར་ཞེས་སོ། །བཞི་པ་

ལ་གཉིས་ལས་རྗེས་བསྟན་གྱི་དགོས་པ་ནི། དོན་དུ་གཉེར་བར་བྱེད་པའི་སྦྱོར་བ་དང་ལྡན་པ་ལ་སོགས་པའི་བྱང་ཆུབ་ཀྱི་སེམས་སུ་བསྐྱེད་པ་དང་དེས་འཕངས་པའི་དཀར་པོའི་ཆོས་མ་གྲུབ་པ་གྲུབ་པར་བྱ་བའི་
ཆེད་དུའོ། །གདམ་ངག་གི་དགོས་པ་ནི་སེམས་བསྐྱེད་དང་པོ་གསུམ་ལ་སོགས་པ་ཡོན་ཏན་སྔར་ཐོབ་ཡོངས་སུ་བསྲུང་བའི་དོན་གྱིས་གོང་དུ་མངོན་པར་འཕེལ་བར་བྱ་བའི་ཕྱིར་ཏེ་ཆེད་དུའོ། །ལྔ་པ་ནི་འདོམས་པ་ནི་
གདམ་ངག་སྟེ་ཞེས་ཏེ། ཕྱིའི་ངོ་བོ་ནི་དོན་དུ་གཉེར་བའི་དོན་སྟོན་པའི་ངག་གོ །རྗེས་བསྟན་གྱི་ངོ་བོ་ནི་དོན་དུ་གཉེར་བྱའི་དོན་མ་ཐོབ་པར་བྱེད་པའི་ཐབས་སྟོན་པའོ། །གདམས་པའི་ངོ་བོ་ནི་དོན་དུ་གཉེར་
བྱ་ཐོབ་པ་མི་ཉམས་ཤིང་འཕེལ་བའི་ཐབས་སྟོན་པའོ། །དྲུག་པ་ལ་གཉིས་ཏེ། དབྱེ་བ་སྤྱིར་བསྟན་པ་དང་དགེ་འདུན་དཀོན་མཆོག་བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། བསྟན་པ་དང་། །བཤད་པ་དང་།
བསྡུ་བའོ། །དང་པོ་ལ་གསུམ་ལས་དབྱེ་གཞི་ནི་གདམ་ངག་ནི་ཞེས་སོ། །གྲངས་ཀྱི་དབྱེ་བ་ནི་བཅུའི་བདག་ཉིད་ཤེས་པར་བྱ་ཞེས་སོ། །གསལ་བའི་དབྱེ་བ་ནི་སྒྲུབ་དང་ཞེས་སོགས་ལ་བཞི་སྟེ། སྒྲུབ་པའི་ངོ་བོ་

༄༅། །དང་། དམིགས་པ་དང་། །རྟེན་དང་། །ཁྱད་པར་དུ་འགྲོ་བའི་རྒྱུའི་དབང་དུ་བྱས་པའོ། །དང་པོ་ནི་སྒྲུབ་དང་ཞེས་ཏེ་ཐ་སྙད་དུ་གཞན་དོན་དུ་སངས་རྒྱས་འདོད་པ་དང་ཡང་དག་པར་ཆོས་ཐམས་ཅད་མི་
དམིགས་པར་སྒྲུབས་ཤིག་ཅེས་འདོམས་པ་སྟེ། མདོ་ལས་བྱང་ཆུབ་སེམས་དཔའ་ཡུམ་ལ་སྤྱོད་པའི་ཚེ་བྱང་ཆུབ་སེམས་དཔའ་ཡོད་བཞིན་དུ་བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ་ཞེས་སོགས་
གསུངས་སོ། །གཉིས་པ་ནི་ཡུལ་བདེན་པ་རྣམས་མི་དམིགས་པར་འདོམས་པ་ཏེ། བྱང་ཆུབ་སེམས་དཔའ་ཆེན་པོ་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་སོགས་གསུངས་སོ། །གསུམ་པ་ནི་
སངས་རྒྱས་ལ་སོགས་པ་ཞེས་ཏེ་ཐ་སྙད་དུ་དཀོན་མཆོག་གསུམ་ལ་བརྟེན་པ་དང་དོན་དམ་དུ་མི་དམིགས་པར་འདོམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཡུམ་ལ་སྤྱོད་པའི་གཟུགས་ལ་རྣམ་པ་ཐམས་
ཅད་མཁྱེན་པ་ཉིད་ཡང་དག་པར་རྗེས་སུ་མི་མཐོང་ངོ་ཞེས་སོགས་སོ། །བཞི་པ་ལ་བཞི་སྟེ། མི་མཐུན་ཕྱོགས་སྤངས་པ་དང་། གཞན་གྱི་དྲིང་མི་འཇོག་པ་དང་། །ཚོགས་རྫོགས་པ་དང་། །མཐར་ཐུག་པས་ཁྱད་

པར་དུ་འགྲོ་བའོ། །དང་པོ་ལ་གསུམ་སྟེ། ཞེན་པ་དང་། །སྐྱོ་བ་དང་། །ཞུམ་པ་སྤངས་པས་ཁྱད་པར་འགྲོ་བའོ། །དང་པོ་ནི་ལུས་ངག་ཡིད་གསུམ་གྱི་བདེ་བ་ལ་ཞེན་པས་ཁྱད་པར་དུ་མི་འགྱུར་བའི་གཉེན་པོར་དེ་
གསུམ་སྟོང་ཉིད་དུ་བསྟན་ནས་མ་ཞེན་པ་ལ་འདོམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཡུམ་ལ་སྤྱོད་པ་ནི་ལུས་གང་དང་ངག་གང་གི་ཡིད་གང་གིས་སེར་སྣ་ལགས་པའི་སེམས་བསྐྱེད་པའི་ལུས་
མི་དམིགས་སོ་ཞེས་སོགས་སོ། །གཉིས་པ་ནི་ཡུན་རིང་ཞིག་ཏུ་བསྒོམས་ཀྱང་མཐོང་ལམ་ལ་སོགས་པའི་དོན་མ་གྲུབ་པས་རློམ་ཞིང་སྐྱོ་ནས་ལྡོག་པའི་གཉེན་པོ་རློམ་པ་སྤྱི་བཀག་ནས་ཡོངས་སུ་མི་ངལ་བ་
ལ་འདོམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཕར་ཕྱིན་དྲུག་ལ་སྤྱོད་པའི་ཚེ་གཟུགས་སུ་མི་རློམ་པ་དང་ཞེས་སོ། །གསུམ་པ་ནི་སངས་རྒྱས་ཐོབ་པ་ལ་དོན་ཐམས་ཅད་ཤེས་དགོས་ལ་དེ་ལ་
དོན་རེ་རེའི་ཕྱིར་ཡང་སངས་རྒྱས་ལ་ལུང་ནོད་དགོས་ཏེ་དེ་མི་ནུས་སྙམ་སྟེ་ཞུམ་ནས་དེ་བས་ཚིག་བཞི་ཙམ་བསྒོམས་པས་ཆོག་པ་ལ་འཇུག་སྙམ་ནས་ཐེག་པ་གཞན་དུ་འགྲོ་བའི་གཉེན་པོར་ཐེག་ཆེན་གྱི་ལམ་ནི་

༄༅། །ཡོངས་སུ་འཛིན་པ་ཆོས་ཐམས་ཅད་སྐྱེ་མེད་བསྒོམས་དང་སངས་རྒྱས་ཀྱི་ཆོས་སྟོན་པ་དེ་ཉིད་དུ་ཐོས་པར་འགྱུར་རོ་ཞེས་འདོམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཡེ་ཤེས་གང་
དང་ལྡན་པས་ཤར་ཕྱོགས་ཀྱི་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་གའི་ཀླུང་གི་བྱེད་མ་སྙེད་ཀྱང་མཐོང་ངོ། །
དེ་དག་གིས་ཆོས་བསྟན་པ་ཡང་ཉན་ཏོ་ཞེས་སོ། །གཉིས་པ་ནི་སྤྱན་ལྔ་དང་ཞེས་ཏེ། ཤ་དང་། ལྷ་དང་། ཤེས་རབ་དང་། ཆོས་དང་། །སངས་རྒྱས་ཀྱི་སྤྱན་ཐོབ་པས་གདུལ་བྱའི་ཡུལ་དང་། །འཆི་འཕོ་བ་དང་།
སྐྱེ་བ་དང་། །མི་རྟོགས་པའི་ཡུལ་ཆོས་ཉིད་དང་། །གྲོགས་འཕགས་པའི་གང་ཟག་དང་། །ཆོས་ཐམས་ཅད་རྟོགས་པས་གཞན་ལ་རག་མ་ལས་པའི་ཕྱིར་དེའི་རྒྱུ་དང་འབྲེལ་པར་འདོམས་པའོ། །བྱང་ཆུབ་སེམས་
དཔའ་སེམས་དཔའ་ཆེན་པོ་མིག་ལྔ་རབ་ཏུ་འཐོབ་པ་དང་། ཡོངས་སུ་སྦྱོང་བ་ཡོད་དེ་འདི་ལྟ་སྟེ་ཤ་མིག་དང་ཞེས་སོ། །གསུམ་ནི་མངོན་ཤེས་ཀྱི་ཞེས་པས་རྣམ་མཁྱེན་གྱི་རྒྱུ་རྫོགས་པ་ལ་གཞན་དོན་བྱེད་

དགོས་ལ་དེ་ལ་མངོན་ཤེས་དགོས་པས་དེའི་རྒྱུ་དང་འབྲེལ་པར་འདོམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཤེས་པའི་ཕ་རོལ་དུ་ཕྱིན་པ་རབ་ཏུ་འཐོབ་སྟེ་ཞེས་སོ། །བཞི་པ་ལ་
གཉིས་ལས་ས་མ་ཐོབ་པའི་སྒྲུབ་པ་མཐར་ཐུག་པའི་རྒྱུ་ནི་མཐོང་ལམ་དང་ཞེས་ཏེ་མཐོང་སྤང་གི་གཉེན་པོར་ངོ་བོ་ཉིད་མེད་པ་སྒོམས་ཞེས་འདོམས་པའོ། །རབ་འབྱོར་ཁྱོད་བྱང་ཆུབ་སེམས་དཔའ་སེམས་
དཔའ་ཆེན་པོ་རྣམས་ཀྱི་ཡུམ་ལས་བརྩམས་ཏེ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡུམ་ལ་ངེས་པར་འབྱུང་བ་དེ་ལྟར་སྤོབས་པར་གྱིས་ཤིག་ཅེས་པའོ། །གཉིས་པ་ས་ཐོབ་པའི་བསྒྲུབ་
པའི་མཐར་ཐུག་པའི་རྒྱུ་ནི་བསྒོམ་པ་ཞེས་བྱ་བ་ཞེས་ཏེ་སྒོམ་སྤང་གི་གཉེན་པོར་མཐོང་ལམ་གྱི་དོན་དེ་ཉིད་ཡུན་རིང་དུ་སྒོམ་པར་འདོམས་པའོ། །རབ་འབྱོར་འདུས་བྱས་ཀྱི་དབྱིངས་མེད་པར་འདུས་མ་བྱས་
ཀྱི་དབྱིངས་སུ་གདགས་པར་མི་ནུས་འདུས་མ་བྱས་ཀྱི་དབྱིངས་མེད་པར་ཡང་འདུས་བྱས་ཀྱི་དབྱིངས་གདགས་པར་མི་ནུས་སོ་ཞེས་སོ། །གཉིས་པ་བཤད་པ་ལ་བཞི་སྟེ། སྒྲུབ་པའི་ངོ་བོ་ཉིད་དང་། དམིགས་

༄༅། །ཡུལ་ལ་ཞེན་པ་འགོག་པ་དང་། རྟེན་ལ་ཞེན་པ་འགོག་པ་དང་། །ཁྱད་པར་དུ་འགྲོ་བའི་རྒྱུ་རྒྱས་པར་བཤདཔའོ། །དང་པོ་ནི་བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཉེར་གཉིས་དང་དེས་འཕངས་པའི་
དཀར་པོས་ཇི་སྐད་བཤད་པ་སྒྲུབ་པ་ལ་མི་དམིགས་པའི་ཚུལ་གྱིས་འཇུག་པར་བྱའོ་ཞེས་སློབ་ཅེས་སོ། །ཇི་ལྟར་ཞེ་ན་སྣང་ཡང་བདེན་པར་མི་དམིགས་པ་ཀུན་རྫོབ་དང་། །སྣང་བ་ཙམ་དུ་ཡང་མི་དམིགས་
པ་དོན་དམ་པའི་བདེན་པ་ལས་མི་འདའ་བས་སོ། །དེ་ཡང་གཞན་དོན་དུ་བྱེད་པས་ཉན་ཐོས་ལ་སོགས་པ་དང་ཐུན་མོང་མ་ཡིན་པའོ། །གཉིས་པ་ནི་སངས་རྒྱས་ཀྱི་བསྟན་པ་ལ་ཞུགས་པ་རྣམས་ལ་ཞེན་པ་བཞི་
སྐྱེ་སྟེ། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱར་རེག་པར་བྱ་ཞིང་བརྟེན་པར་བྱ། །ཅེས་
པ་ལྟར་སྡུག་བསྔལ་ལ་ཤེས་བྱ་དང་ཀུན་འབྱུང་ལ་སྤང་བྱ་དང་འགོག་པ་ལ་མངོན་དུ་བྱ་བ་དང་ལམ་བརྟེན་པར་བྱ་བར་ཞེན་པའོ། །དེ་བྱང་ཆུབ་སེམས་དཔས་སྤང་དགོས་པས་དེའི་གཉེན་པོར་འདོམས་པའོ། །

དེ་ལ་བཞི་ལས་སྡུག་བསྔལ་གྱི་བདེན་པ་ལ་འདོམས་ཞེས་སྦྱར་རོ། །ཇི་ལྟར་ཞེ་ན་རང་བཞིན་གཅིག་སྟེ་དབྱེར་མེད་དོ་ཞེས་སོ། །གང་དང་གང་ཞེ་ན་ཡུལ་གཟུགས་ཞེས་སོགས་དང་། ཡུལ་ཅན་ཤེས་རབ་ཀྱི་ཕ་
རོལ་ཏུ་ཕྱིན་པ་དག་གོ །དངོས་པོ་གཅིག་གམ་ཞེ་ན་དེ་བཞིན་ཉིད་སྟོང་པའི་ངོ་བོར་རོ། །གཉིས་པ་ནི་ཀུན་འབྱུང་གི་བདེན་པ་ལ་འདོམས་ཞེས་སྦྱར་རོ། །ཇི་ལྟར་ཞེ་ན་གཟུགས་ལ་སོགས་པ་རྒྱུར་གྱུར་པ་ནི་ཆོས་
ཅན་ནོ། །དོན་དམ་པར་མ་བྱུང་པ་ལས་བྱུང་བའི་ཀུན་འབྱུང་བས་ཏེ་སྐྱེ་བ་དང་། ཡོད་པ་གཏན་ནས་འཇིག་པའི་འགོག་པས་ཏེ་འཇིགས་པ་དང་། །ཉོན་མོངས་པ་གསུམ་གྱི་རང་བཞིན་གྱི་ཀུན་ནས་ཉོན་མོངས་
པ་དང་། དེ་སྤངས་པ་རྣམ་པར་བྱང་བའི་ཆོས་ཅན་ལ་ཡིན་ནོ་ཞེས་པ་བསྒྲུབ་བྱ་སྟེ། ཀུན་འབྱུང་གི་ཁྱབ་བྱེད་བཀག་པའོ། །ཆོས་ཉིད་སྟོང་པ་ཉིད་དང་གཟུགས་ལ་སོགས་པར་རྒྱུར་གྱུར་པ་དག་ཐ་མི་དད་པ་ཉིད་
ཀྱིས་ཞེས་པ་འཐད་པའོ། །གསུམ་པ་ནི་འགོག་པའི་བདེན་པ་ལ་འདོམས་ཞེས་སྦྱར་རོ། །དེ་ལ་གསུམ་ལས་འགོག་བདེན་ངོས་བཟུང་བ་ནི། ལྡན་པའི་རྫས་ནི་ཇི་སྙེད་པ། །བྲལ་བའི་རྫས་ཀྱང་དེ་སྙེད་དོ། །

༄༅། །ཞེས་རྫས་སྒྲུབ་ཏུ་འདོད་པ་དང་། །མ་འགགས་པའི་སེམས་ཀྱིས་སུ། །ཚོར་བ་ཉམས་སུ་མྱོང་བྱེད་པ། །མར་མེ་ཤི་བར་གྱུར་པ་ལྟར། །དེའི་སེམས་ནི་རྣམ་པར་ཐར། །ཞེས་པ་ཅང་མེད་དུ་འདོད་
པའི་རྗེས་སུ་མི་འབྲང་གི་རང་བཞིན་གྱིས་སྟོང་པ་ལ་གློ་བུར་གྱི་དྲི་མས་ཀྱང་སྟོང་པ་ཉིད་དོ། །གཉིས་པ་དེ་མཚན་ཉིད་ཐམས་ཅད་དང་བྲལ་བར་བསྟན་པ་ནི་སྐྱེ་བ་ཞེས་སོགས་ཏེ་སྔར་ཡོད་པ་འགྲིབ་པའི་ཉམས་
པ་དང་། སྔར་མེད་པ་གསར་དུ་བྱུང་བའི་འཕེལ་བ་དང་། སོགས་པར་འབྲས་བུ་རྒྱུ་རྣམས་སྤྱད་ཟིན་དང་། །དེ་བཞིན་མ་སྤྱད་བཞིན་ཡིན་ནོ་ཞེས་རྒྱུ་འབྲས་གཉིས་ཀ་སྤྱད་པ་འདས་པ་གཉིས་ཀ་མ་སྤྱད་པ་ལྟར་
མ་འོངས་པའི་རྒྱུར་སྤྱད་ལ་འབྲས་བུར་མ་སྤྱད་པ་ད་ལྟར་པ་སྟེ་དུས་གསུམ་མམ་བྲལ་བ་ཐམས་ཅད་ལ་སྦྱར་རོ། །གསུམ་པ་དངོས་པོའི་ཆོས་སུ་གྲུབ་པ་དགག་པ་ནི་འགྲེས་མགོ་གཟུགས་མེད་པ་ནས་རྟེན་འབྲེལ་
ལུགས་མཐུན་མ་རིག་པ་སྐྱེ་བ་ཡང་མེད་ལུགས་བལྡོག་མ་རིག་པ་འགག་པ་མེད་འགྲེས་ཞབས་ཡེ་ཤེས་སངས་རྒྱས་ཀྱང་མེད་དབྱིངས་བྱང་ཆུབ་ཀྱང་མེད་བར་དུ་ཞེས་པ་བདེན་པ་ལ་སོགས་པ་བསྡུའོ། །

འགོག་བདེན་གྱི་ཁྱབ་བྱེད་བཀག་པའོ། །བཞི་པ་ནི་ལམ་གྱི་བདེན་པ་ལ་འདོམས་པར་ཞེས་སྦྱར་རོ། །དེ་ལ་གསུམ་སྟེ། ལམ་དང་། རྣམ་པར་མི་རྟོག་པ་དང་། ངེས་འབྱིན་ལ་འདོམས་པའོ། །དང་པོ་ནི་
སྦྱིན་པ་ལ་སོགས་པའི་ཕ་རོལ་དུ་ཕྱིན་པ་ཡིན་ལ་ཉམས་སུ་བླང་བྱ་དང་། །བདག་ཉིད་ཚུན་ལ་ལེན་མཁན་དུ་ལྡན་པ་ཡིན་ཏེ་བཀག་པ་མི་ལྡན་པ་ཡང་མ་ཡིན་པ་ཉིད་དུ་སྒྲུབ་བོ་ཞེས་སོ། །གཉིས་པ་ལ་ནང་ཕྱི་།
ཡོད་པ་ལྟར་ན་ནང་སྟོང་པ་ཉིད་ལ་ཕན་ཏེ་འཛིན་པ་ཕྱི་སྟོང་པ་ཉིད་ཚུན་ཏེ་གཟུང་བར་ལྡན་པ་མ་ཡིན་ཞེས་སོགས་སྦྱར་རོ། །ནང་ཕྱི་མེད་པ་ལྟར་ན་སྒོམ་པ་མོ་བྱང་ཆུབ་སེམས་དཔའི་སྟོང་པ་ཉིད་ལ་སོགས་པར་
དེའི་མཚན་མེད་སྨོན་མེད་བསྡུས་ཏེ་དེའི་ཕན་དང་བསྒོམ་བྱ་ཡུམ་དང་སྒོམ་པའི་ཏིང་ངེ་འཛིན་གྱི་སྟོང་ཉིད་རྟོགས་པར་དེ་གཉིས་ཀྱི་མཚན་མེད་སྨོས་མེད་བསྡུས་ཏེ་ཚུན་ཏེ་འཁོར་གསུམ་དུ་ལྡན་པ་ཡིན་ནོ་དགག་བྱ་
མེད་པས་དེ་བཀག་པ་མི་ལྡན་པ་ཡང་མ་ཡིན་པ་ཉིད་དུ་སྒྲུབ་བོ་ཞེས་སོ། །གསུམ་པ་ནི་སྔོན་གྱི་མྱང་འདས་ཀྱི་སྔོན་དུ་འགྲོ་བས་ན་འཁོར་བའོ། །མཐའ་ནི་སྡུག་བསྔལ་དང་ཀུན་འབྱུང་གི་དྲི་མ་དང་བཅས་པ་ན་སྟེ་

༄༅། །ཕན་དང་། །དེ་ལས་བཟློག་པ་ཕྱི་མའི་མཐའ་ཚུན་དང་། དབུས་འཕགས་པ་སློབ་པ་ཕུང་གསུམ་ཕན་ཚུན་དུ་ལྡན་པ་ནི་དེ་གསུམ་ཡོད་པར་འཛིན་པའོ། །དེ་བཀག་པ་མི་ལྡན་པའང་མ་ཡིན་པ་ཉིད་དུ་
སྒྲུབ་པ་ཞེས་སྟོན་པའོ། །བདེན་པ་བཞི་ཡང་དག་དུ་འདོད་པ་བཀག་པས་དེར་ཞེན་པ་སྤོང་ངོ། །གསུམ་པ་རྟེན་ལ་ཞེན་པ་འགོག་པ་རྒྱས་པར་བཤད་པ་ནི་སྤྱིར་དཀོན་མཆོག་གསུམ་ལ་སྐྱབས་སུ་སོང་བའི་གང་།
ཟག་རྣམས་ལ་སངས་རྒྱས་ནི་ཐམས་ཅད་མཁྱེན་པ་བདག་ཅག་ལ་ལམ་སྟོན་པ་སྨན་པ་མཁས་པ་ལྟ་བུ་དང་། །ཆོས་ནི་བསྟན་པར་བྱ་བའི་སྨན་བཟང་པོ་ལྟ་བུ་དང་དགེ་འདུན་ནི་གྲོགས་ནད་གཡོག་མཛངས་པ་ལྟ་བུ་
ཡིན་ནོ་ཞེས་ཞེན་པ་འབྱུང་ལ་དེ་འགོག་པ་ལ་གསུམ་ལས་སངས་རྒྱས་ལ་ཞེན་འགོག་ནི་སངས་རྒྱས་དཀོན་མཆོག་ལ་འདོམས་ཞེས་འབྲེལ་ལོ། །དམིགས་པར་བྱ་བ་གཟུགས་སོགས་དང་དམིགས་པར་བྱེད་པ་
རྣམ་མཁྱེན་གཉིས་མཉམ་ཉིད་སྐྱེ་མེད་དུ་ཤེས་པར་བྱའོ་ཞེས་སོ། །དེ་གཉིས་མཉམ་པར་ཇི་ལྟར་ཤེས་ཞེ་ན་སངས་རྒྱས་སུ་མཚོན་པར་བྱེད་པའི་ཆོས་ཀྱི་མཚན་ཉིད་རྣམ་མཁྱེན་མི་དམིགས་པ་དེ་ལ་གཟུགས་ལ་

སོགས་པ་ཡུལ་མི་སྦྱོར་བས་སོ། །དེ་མི་སྦྱོར་པ་ཅི་སྟེ་ཞེ་ན་སངས་རྒྱས་ཀྱིས་མཚོན་པའི་རྣམ་མཁྱེན་དབྱིངས་དང་རྣམ་དག་དྲི་བྲལ་གྱི་བྱང་ཆུབ་དག་མཚན་ཉིད་གཅིག་སྟེ་དབྱེར་མེད་པ་ཉིད་ཀྱིས་སོ། །དེ་དང་
གཅིག་པས་དེ་ལ་ཞེན་པ་སྤོང་ངོ་། །གཉིས་པ་ནི་ཆོས་དཀོན་མཆོག་ལ་འདོམས་ཞེས་སྦྱར་རོ། །ཇི་ལྟར་ཞེ་ན་ངོ་བོ་ཉིད་མེད་དོ་ཅེས་བྱ་བར་སྦྱར་རོ། །གང་ཞེ་ན་ཐམས་ཅད་ཅེས་སོགས་ཏེ་བསྡུས་པ་དང་པོ་ཡུལ་
དུ་བྱས་པའོ། །བར་པ་སྡོམ་པའོ། །ཐ་མ་ཁྱབ་པའོ། །དེ་གསུམ་གྱིས་ཁྱབ་པའི་རང་གི་མཚན་ཉིད་འཛིན་པའི་ཆོས་ཐམས་ཅད་དོ། །ཁྱབ་བྱེད་མེད་པར་བསྟན་པས་དེ་ལ་ཞེན་པ་སྤོང་ངོ། །གསུམ་པ་ནི་དགེ་
འདུན་དཀོན་མཆོག་ལ་འདོམས་ཞེས་སྦྱར་རོ། །ཇི་ལྟར་ཞེ་ན་སྐྱེ་བ་མེད་པ་ཉིད་དུ་འཇུག་ཅིང་བརྟག་པར་བྱའོ་ཞེས་སོ། །གང་ཞེ་ན་སངས་རྒྱས་ཞེས་སོགས་ལ་གསུམ་སྟེ། དབྱེ་བ་དང་། ཐེག་ཆེན་དུ་བསྟན་
པ་དང་། །ས་མཚམས་སོ། །དང་པོ་ལ་གསུམ་ལས་དབྱེ་གཞི་ནི་འབྲས་བུ་ལ་གནས་པ་གསུམ་དང་ཞུགས་པ་བཞིའི་བྱེ་བྲག་གིས་བདུན་པ་རང་སངས་རྒྱས་དང་བརྒྱད་པའོ། །ཉན་ཐོས་ལ་སྐྱེས་བུ་ཟུང་

༄༅། །བཞི་མ་ཡིན་ནམ་ཞེ་ན་དགྲ་བཅོམ་པ་ལ་གནས་པ་དགེ་འདུན་དུ་མ་གཏོགས་པའོ། །དེ་ཅི་སྟེ་ཞེ་ན་སངས་རྒྱས་སུ་གཏོགས་པ་ཉིད་ཀྱིས་སོ། །གྲངས་ཀྱི་དབྱེ་བ་ནི་གྲངས་ཉི་ཤུར་ཆད་ཅིང་ངེས་
པའོ། །འབྱེད་པའི་རྒྱུ་མཚན་ནི་དབང་པོ་རྟུལ་པོ་ལ་སོགས་པའི་བྱེ་བྲག་གིས་ཞེས་ཏེ་སོགས་པར་རྒྱུན་དུ་ཞུགས་པའི་གཞི་ཕྱིར་འོང་གསུམ་ཕྱིར་མི་འོང་བཅུ་དགྲ་བཅོམ་པ་ལ་ཞུགས་པ་དང་རང་རྒྱལ་ལོ། །གཉིས་
པ་ནི་བྱང་ཆུབ་སེམས་དཔའོ། །གསུམ་པ་ནི་སོ་སོའི་སྐྱེ་བོ་མ་ཡིན་པས་འཕགས་པའི་སངས་རྒྱས་མ་ཡིན་པས་སློབ་པ་བྱང་ཆུབ་ཆེན་པོ་ལས་ཕྱིར་མི་ལྡོག་པ་རྣམས་ལའོ། །བཞི་ལ་ཁྱད་པར་དུ་འགྲོ་བའི་རྒྱུ་ལ་མི་
མཐུན་ཕྱོགས་སྤངས་པས་ཁྱད་པར་དུ་འགྲོ་བ་ལའང་གསུམ་ལས་དང་པོ་ཞེན་པ་སྤངས་པས་ཁྱད་པར་དུ་འགྲོ་བ་ལ་གསུམ་ལས་དང་པོ་སྤང་བྱ་ནི་མངོན་པར་ཞེན་ནས་དམན་པར་འགྱུར་ཞེས་དྲངས་སོ། །དེས་རྒྱུ་
གང་ཟག་གསུམ་ལས་དང་པོ་ནི་བརྩོན་འགྲུས་བརྩམ་པ་ཉིད་ཀྱིས་ཇི་སྐད་བཤད་པའི་དོན་བྱང་ཆུབ་སེམས་ཀྱི་དབྱེ་བ་དང་འཕངས་པའི་དཀར་ཆོས་ནན་ཏན་དུ་བྱེད་པ་ནའོ། །གཉིས་པ་ནི་ལུས་ལ་སོགས་

པའི་བསོད་ནམས་ཏེ་བདེ་བ་དམན་པ་ཉིད་ཀྱིས་སོ། །གསུམ་པ་ནི་སྒྲུབ་པ་པོ་ལ་ལའོ། །གཉིས་པ་ནི་གཉེན་པོ་ནི་མ་ཞེན་པ་ལའོ། །གསུམ་པ་འདོམས་ཚུལ་ནི་ཞེས་སོགས་སོ། །གཉིས་པ་སྐྱོ་བ་སྤངས་པས་
ཁྱད་པར་དུ་འགྲོ་བ་ལ་ཡང་གསུམ་ལས་སྤང་བྱ་ནི་རློམ་པས་ཡོངས་སུ་སྐྱོ་ནས་ལྡོག་པར་འགྱུར་ཞེས་དྲངས་སོ། །རྒྱུ་གང་གིས་ཞེ་ན་དུས་ཡུན་རིང་པོ་ཞིག་ཏུ་སྦྱོར་བ་གོམས་པར་བྱས་ཀྱང་གནས་སྐབས་
མཐར་ཐུག་གི་འདོད་པའི་དོན་མ་གྲུབ་པའི་རྒྱུ་ལས་སོ། །གང་ཟག་གང་ཞེ་ན་དངངས་ཞིང་སྐྲག་པའི་རང་བཞིན་ཅན་ལའོ། །གཉེན་པོ་ཡོངས་སུ་ངལ་བ་མེད་པ་ལའོ། །འདོམས་ཚུལ་ནི་གཟུགས་ཞེས་སོགས་
སོ། །གསུམ་པ་ཞུམ་པ་སྤངས་པས་ཁྱད་པར་འགྲོ་བ་ལ་གསུམ་ལས་སྤང་བྱ་ནི་སེམས་ཞུམ་ནས་ཐེག་པ་ལ་གཞན་དུ་འགྲོ་བས་འགྱུར་བས་ཞེས་དྲངས་སོ། །རྒྱུ་གང་གིས་ཞེ་ན་གནས་ཕྱོགས་བཅུ་ན་བཞུགས་པའི་
ཡུལ་སངས་རྒྱས་དང་བྱང་ཆུབ་སེམས་དཔའ་ལ་དགོས་པ་དོན་རེ་རེའི་ཕྱིར་ཏེ་ཆེད་དུ་ལམ་གྱི་གདམ་ངག་ལུང་ནོད་པར་བྱ་དགོས་ན་ངས་དེ་ཙམ་མི་ནུས་སྙམ་པའི་རྒྱུ་ལས་སོ། །གང་ཟག་ལ་ལ་འདིར་ཡང་ངོ་། །

༄༅། །གཉེན་པོ་ཐེག་ཆེན་གྱི་ལམ་ཡོངས་སུ་གཟུང་བ་ལའོ། །འདོམས་ཚུལ་ནི་ཆོས་རྣམས་ཞེས་སོགས་སོ། །གཉིས་པ་གཞན་གྱི་དྲིང་མི་འཇོག་པས་ཁྱད་པར་དུ་འགྲོ་བ་ནི་སྤྱན་ལྔ་ལ་འདོམས་ཞེས་སོ། །ཇི་
ལྟར་ཞེ་ན་དེ་བཞིན་ཉིད་དུ་གཅིག་སྟེ་དབྱེར་མེད་པ་ཉིད་ཀྱིས་སྒྲུབ་བོ་ཞེས་སློབ་པའོ། །གང་ཞེ་ན་ཤའི་ཞེས་སོགས་པ་ལ་བཞི་སྟེ། ངོ་བོ་དང་། ས་མཚམས་དང་། རྒྱུ་དང་བྱེད་ལས་སོ། །དང་པོ་ནི་སྤྱན་ལྔ་ནི་ཡུལ་།
གྱིས་སྟོན་པས་ཡུལ་དང་ཡུལ་ཅན་གྲངས་བཞིན་དུ་སྦྱོར་ཏེ་ཤའི་སྤྱན་གྱིས་དཔག་ཚད་བརྒྱ་ནས་སྟོང་གསུམ་ཚུན་ཆད་དངོས་པོ་སོ་སོར་ངེས་པའི་ཡུལ་ཅན་ཏེ་མིག་གི་དབང་པོའི་འབྲས་བུ་ཡིན་པའི་ཕྱིར་རོ་
ཞེས་འཕགས་པས་བཤད་དོ། །སྐྱེ་བ་སྔ་མ་ལ་མར་མེ་ཕུལ་བ་ལ་སོགས་པའི་རྣམ་པར་སྨིན་པ་ལས་བྱུང་བའི་ལྷའི་སྤྱན་ནི་སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བའི་ཡུལ་ཅན་ཡིན་ནོ། །སྔ་མ་བས་རྒྱ་ཆེ་བ་
ཡུལ་དུ་བྱེད་དེ། །གང་ཕྱིར་ཤའི་མིག་གི་གཟུགས། །ཐག་རིང་ཕྲ་སོགས་མི་མཐོང་བ། །ལྷ་ཡི་མིག་གིས་མཐོང་བར་བྱེད། །ཅེས་སོ། །ཤེས་རབ་མན་ཆད་ཀྱི་ཡུལ་ཅན་གཞི་མཐུན་ནོ། །ཤེས་རབ་ཀྱི་སྤྱན་ནི་འདུས་

བྱས་འདུས་མ་བྱས་ལ་སོགས་པའི་ཆོས་ཐམས་ཅད་ལ་མི་རྟོག་ཅིང་མི་མཐོང་བའི་ཡུལ་ཅན་ནོ། །ཆོས་ཀྱི་ནི་འཕགས་པའི་གང་ཟག་བཞི་པོ་ཐམས་ཅད་ཀྱི་བྱེ་བྲག་རྟོགས་པའི་ཡུལ་ཅན་ནོ། །སངས་རྒྱས་ཀྱི་སྤྱན་ནི་
ཆོས་ཐམས་ཅད་བྱང་ཆུབ་སྟེ་རྟོགས་པའི་ཡུལ་ཅན་ནོ། །ཤའི་སྤྱན་དབང་བོ་ལ་བརྟེན་ལ་གཞན་ཡེ་ཤེས་ལ་བརྟེན་ནོ། །གཉིས་པ་ནི་ཤའི་ཚོགས་ལམ་དུའོ། །ལྷའི་སྦྱོར་བ་ལམ་དུའོ། །ཤེས་རབ་མཐོང་ལམ་དུ་སྟེ་བྲམ་།
ཟེ་མོ་ལོང་མས་སངས་རྒྱས་ལ་ཆོས་ཐུན་གཅིག་མཉན་པས་མཐོང་ལམ་སྐྱེས་ནས་ཤེས་རབ་དང་ཆུ་བུར་གྱི་མིག་གཉིས་དུས་གཅིག་ཏུ་ཐོབ་པར་བཤད་པས་སོ། །ཆོས་ཀྱི་དེའི་རྗེས་ཐོབ་ཏུའོ། ། སངས་
རྒྱས་ཀྱི་དེ་ས་བདུན་པ་ལ་སྟེ། ཐོགས་པ་མེད་པའི་ཡེ་ཤེས་དེ་ལ་བཤད་དོ། །སངས་རྒྱས་ཀྱི་སའི་དང་རྫོགས་མ་རྫོགས་སོ་ཞེས་གསུངས་སོ། །གསུམ་པ་རྒྱུ་ནི་ཕར་ཕྱིན་དྲུག་སྟེ་མདོ་ལས་མིག་ལྔ་འཐོབ་པར་
འདོད་པ་དང་ཡོངས་སུ་སྦྱོང་བར་འདོད་པས་ཕར་ཕྱིན་དྲུག་ལ་བསླབ་པར་བྱའོ། །དེ་ཅིའི་ཕྱིར་ཞེ་ན། དྲུག་ཏུ་མ་འདུས་པའི་དཀར་པོའི་ཆོས་ནི་གང་ཡང་མེད་མོད་ཅེས་སོ། །བཞི་པ་ནི་གཞན་གྱི་དྲིང་མི་འཇོག་

༄༅། །པའོ༑ ༑གསུམ་པ་ཚོགས་རྫོགས་པས་ཁྱད་པར་དུ་འགྲོ་བ་ནི་མངོན་པར་ཤེས་པ་དྲུག་ལ་འདོམས་ཞེས་སོ། །ཇི་ལྟར་ཞེ་ན་བཟོད་པ་དང་པོ་ནས་ཞི་ཞིང་སྟོང་པ་ཉིད་རྟོགས་པར་བྱའོ་ཞེས་སྟོན་པའོ། །
གང་ཞེ་ན་རྫུ་འཕྲུལ་ཞེས་སོགས་ལའང་བཞི་ལས་ངོ་བོ་ནི་འདི་དྲུག་ནི་བྱེད་ལས་འཆད་པས་རྫུ་འཕྲུལ་གྱི་མངོན་པར་ཤེས་པ་ནི་ས་གཡོ་བ་དང་ཞེས་སོགས་པར་གཅིག་ཏུ་གྱུར་ཅིང་མང་པོར་འགྱུར་བ་ལ་སོགས་བསྡུས་
པ་རྣམས་བྱེད་པའོ། །ལྷའི་རྣ་བ་ནི་གཅིག་ཤོས་ནི་ཆེན་པོ་ཐོས་པར་བྱེད་པའོ། །གཞན་གྱི་སེམས་འདེབས་པ ས་ནི་གཞན་གྱི་སེམས་འདོམས་པ་ཞེས་སོགས་སོ། །སྔོན་གྱི་གནས་རྗེས་སུ་དྲན་པ་ནི་དུ་མ་
སྟེ་མང་པོའི་རྗེས་སུ་དྲན་པར་བྱེད་པའོ། །ལྷའི་མིག་གིས་མངོན་ཤེས་ལ་གཉིས་ཏེ། དངོས་དང་། ལྷ འི་སྤྱན་དང་བསྡུས་པ་སྤངས་པའོ། །དང་པོ་ནི་མདོ་ལས་འཆི་འཕོ་བ་དང་སྐྱེ་བ་ཤེས་པ་ལ་བཤད་པ་འདིར་
གཟུགས་ཐམས་ཅད་མཐོང་བས་བྱེད་པ་ལ་བཤད་དོ། །གཉིས་པ་ནི་ལྷའི་སྤྱན་དང་བསྡུས་སོ་ཞེ་ན་སྤྱན་ནི་རྒྱུ་རྣམ་པར་སྨིན་པ་ལས་བྱུང་བ་ཡིན་ལ་འདི་ནི་ཚེ་འདིར་བསམ་གཏན་མངོན་པར་འདུ་བྱས་པ་ལས་

བྱུང་བ་ཡིན་ནོ། །ཟག་ཟད་ཀྱི་ནི་སྒྲིབ་པ་གཉིས་སྤོང་བར་བྱེད་པའོ། །གཉིས་པ་ས་མཚམས་ནི་མངོན་ཤེས་དང་པོ་ལྔ་སོ་སོ་སྐྱེ་བོའི་ས་ལ་ཐོབ་ཏུ་རུང་། །ཟག་ཟད་ས་དང་པོ་ནས་སོ། །གལ་ཏེ་གང་ཟག་དགྲ་
བཅོམ་པ་ལ་ཡང་ཡོད་པས་བྱེད་པ་དང་ས་མཚམས་དེ་ལྟར་མི་འཐད་དོ་ཞེ་ན། འདི་བྱང་ཆུབ་སེམས་དཔའི་དབང་དུ་བྱས་སོ། །གསུམ་པ་རྒྱུ་ནི་བསམ་གཏན་བཞི་པ་ཤིན་ཏུ་དག་ཐོབ་ནས། །མི་རྟོག་ཡེ་ཤེས་
ཡོངས་སུ་གཟུང་བ་དང་། །ཇི་ལྟར་རྣམ་གནས་ཡིད་ལ་བྱེད་པ་ལས ། །མཐུ་འགྲུབ་པའི་དམ་པ་ཐོབ་པར་འགྱུར། ཞེས་པའང་བཞི་པོར་རིགས་ཏེ་དེ་དག་གི་དངོས་གཞི་ཐོབ་པའོ། །མ་གནས་ནི་བདག་གི་
ལུས་ཁྲི་སྟེང་ནས་ཁྲི་སྟེང་དུ་འགྲོ་བ་དང་། དབུས་དང་མཐའ་འཁོབ་དང་མི་དང་ལྷའི་སྒྲ་རིང་པོ་དང་ཉེ་བ་དང་འདོད་ཆགས་ལ་སོགས་པའི་རྟགས་བཞིན་འཛུམ་པ་ལ་སོགས་པ་དང་། གཞོན་ནུའི་གནས་
སྐབས་ལ་སོགས་སྔོན་ཉམས་སུ་མྱོང་བའི་སྤྱོད་པ་གོ་རིམ་མ་འཁྲུགས་པ་དང་། དགེ་མི་དགེའི་ལས་སོགས་པའི་བྱེ་བྲག་སེམས་སྣ་ཚོགས་ལ་ལན་མང་དུ་སེམས་གཏད་པ་ལས་འབྱུང་ངོ་། །ཟག་ཟད་ཀྱི་ནི་

༄༅། །མི་རྟོག་ཡེ་ཤེས་ཏེ། དངོས་རྣམས་ངོ་བོ་ཉིད་མེད་པས། །ཡང་དག་ཇི་བཞིན་སྤོངས་ཤེས་ནས། །མངོན་ཤེས་དྲུག་པ་ཟག་པ་ཀུན། །ཟད་པ་མཆོག་ནི་ཐོབ་པར་འགྱུར། །ཞེས་སོ། །བཞི་པ་བྱེད་
ལས་ནི་སེམས་ཅན་གྱི་དོན་དང་སངས་རྒྱས་མཆོད་པ་ལ་སོགས་པས་ཚོགས་རྫོགས་ནས་རྣམ་མཁྱེན་ཐོབ་སྟེ། མདོ་ལས་མངོན་པར་ཤེས་པ་དྲུག་གིས་ཡོངས་སུ་ཟིན་པའི་ཕར་ཕྱིན་དྲུག་གིས་རྣམ་མཁྱེན་གཏོད་པ་
ཡིན་ནོ་ཞེས་སོ། །བཞི་པ་ཞེན་འགོག་མེད་པ་ནི། ཞེན་པ་མེད་པ་དེས་སྒོམ་ཞེས་བཤད་པས་སོ། །དེ་ལ་གཉིས་ལས་ས་མ་ཐོབ་པའི་སྒྲུབ་པ་མཐར་ཐུག་པས་ཁྱད་པར་འགྲོ་བའི་རྒྱུ་ནི་མཐོང་བའི་ལམ་ལ་འདོམས་
ཞེས་སོ། །ཇི་ལྟར་ཞེ་ན་རྣམ་པར་བསྒོམ་པར་བྱའོ་ཞེས་དྲངས་སོ། །གང་གང་གིས་གང་གི་དོན་དུ་སྒོམ་ཞེས་དྲིས་ལ། དང་པོ་མཐོང་བའི་ལམ་སྐད་ཅིག་མ་བཅུ་དྲུག་གི་ངོ་བོ་ཉིད་དོ། །གང་ཞེ་ན་ཆོས་དང་ཞེས་
སོགས་སོ། །དེ་ལ་བཞི་ལས་མེད་དོ་ཞེ་ན་ཡུལ་བདེན་པ་བཞི་བསྡུས་སོ། །གཉིས་པ་ནི་རྣལ་འབྱོར་པ་ཆོས་ཐམས་ཅད་ངོ་བོ་ཉིད་མེད་པར་རྟོགས་པས་ཐམས་ཅད་ལ་བདེན་པར་མངོན་པར་ཞེན་པ་མེད་པའི་

ལུས་ཏེ་རང་བཞིན་ཅན་དེས་སོ། །དཔེ་ཅི་དང་འདྲ་བར་ཞེན་པ་མེད་ཅེ་ན་སྒྱུ་མ་མཁན་བཞིན་དུའོ། །གསུམ་པ་ནི་མཐོང་བས་སྤང་བར་བྱ་བའི་དངོས་པོ་ཉོན་མོངས་དང་རྣམ་རྟོག་གི་གཉེན་པོར་རོ། །གཉིས་པ་
ས་ཐོབ་པའི་སྒྲུབ་པ་མཐར་ཐུག་པར་འགྲོ་བའི་རྒྱུ་ནི་སྒོམ་པའི་ལམ་ལ་འདོམས་ཞེས་སོ། །ཇི་ལྟར་ཞེ་ན་རྣམ་པར་བསྒོམ་པར་བྱའོ་ཞེས་དྲངས་སོ། །གང་གང་གིས་གང་གི་དོན་དུ་དྲིས་པ་ལ། དང་པོའི་ལན་ནི་
འདུས་བྱས་ཞེས་སོགས་ལ་གཉིས་ཏེ། རྟགས་དགོད་པ་དང་། །ཕྱོགས་ཆོས་བསྒྲུབ་པའོ། །དང་པོ་ནི་སྒོམ་པའི་ལམ་ཆོས་ཅན་ནོ། །མཐོང་བའི་ལམ་གྱི་ཁྱད་པར་ཅན་དུ་མ་བྱས་པའི་མཚན་ཉིད་རྣམ་པར་གང་དག་པ་
ནི་མེད་ཅེས་པས་བསྒྲུབ་བྱའོ། །མཐོང་བ་དང་སྒོམ་པ་དག་ཆོས་ཅན་ནམ་ཆོས་དབྱིངས་སམ་ཆོས་སྐུ་ཙམ་རྟོགས་པ་ལ་ཐ་དད་དུ་གྱུར་པ་མེད་པ་ལ་ཞེས་པ་རྟགས་སོ། །གཉིས་པ་ནི་སྒོམ་པའི་ལམ་ཆོས་ཅན་མཐོང་
ལམ་ལས་ཙམ་ལྡོག་རྟོགས་པ་ལ་ཐ་དད་དུ་གྱུར་པ་མེད་དེ་མཐོང་ལམ་ལ་འདོམས་པའི་སྐབས་སུ་ཇི་སྐད་བཤད་པའི་མཐོང་བའི་ལམ་གྱིས་མངོན་སུམ་དུ་བྱས་པའོ། །དངོས་པོ་སྟེ་དོན་ལས་སུ་མི་དད་པ་དམིགས་

༄༅། །པའི་ཕྱིར་རོ། །དཔེ་ནི་འདུས་བྱས་ལམ་དང་འདུས་མ་བྱས་འགོག་པ་དག་ཕན་ཚུན་ངོ་བོ་གཅིག་སྟེ་དབྱེར་མེད་པ་ཉིད་ཀྱིས་བློ་ཕན་ཚུན་ཐ་དད་པར་གདགས་པར་མི་ནུས་པ་བཞིན་དུའོ། །གཉིས་པ་
ནི་མཐོང་ལམ་སྒོམ་མཁན་དེས་སོ། །གསུམ་པ་ནི་དངོས་དང་རྩོད་སྤང་ལས་དང་བོ་ནི་བསྒོམས་པས་སྤང་བར་བྱ་བའི་གཉེན་པོ་ཉིད་དུའོ། །གཉིས་པ་ནི་གལ་ཏེ་མཐོང་ལམ་ལས་རྟོགས་པ་ཐ་དད་མེད་ན་སྒོམ་
སྤང་སྤོང་བར་མི་འཐད་དོ་ཞེ་ན། རྟོགས་པ་ལ་ཐ་དད་མེད་པ་འོན་ཀྱང་དེ་ནི་ཡུན་རིང་དུ་བསྒོམས་པའི་རྟེན་འབྲེལ་གྱི་ཆོས་ཉིད་ཀྱིས་ཡིན་ཏེ་ཀོ་སྐམ་ཆུར་བཅུག་པ་བཞིན་ནོ། །གསུམ་པ་འཇུག་བསྡུ་བ་ནི་དེ་ལྟར་
བྱས་ན་ཞེས་སོགས་ཏེ་བཅུ་པོ་འདི་ཙམ་ཁོ་ནས་སྒྲུབ་པ་བྱེད་པ་པོ་སྐྱེས་བུའི་དོན་ཐམས་ཅད་ཅེས་སོགས་སོ། །གཉིས་པ་དགེ་འདུན་དཀོན་མཆོག་བྱེ་བྲག་ཏུ་བཤད་པ་ལ་དགེ་འདུན་དཀོན་མཆོག་གི་སྐབས་སུ་ཐེག་པ་
གང་ཡིན་པ་བསམ་པ་དང་། བསམ་པའི་དགེ་འདུན་གྱི་རང་བཞིན་ནོ། །དང་པོ་ལ་གཉིས་ཏེ། དངོས་དང་། སྒྲ་དོན་ལ་སྤྱད་པའོ། །དང་པོ་ནི་ཉན་རང་མ་ཡིན་པའི་བྱང་ཆུབ་སེམས་དཔའ་ཡིན་ནོ། །གཉིས་པ་ནི་

རྒྱུན་དུ་ཞུགས་པ་ལ་སོགས་པར་གསུངས་པ་དེ་དངོས་མིང་ངམ་བཏགས་མིང་གང་ཡིན་ཞེ་ན། ཁྱུང་པོ་བཏགས་པའི་མིང་དུ་འདོད་པ་ནི་མི་འཐད་དེ་བྱང་ཆུབ་སེམས་དཔའ་ཡིན་པ་དང། རྒྱུན་དུ་ཞུགས་པ་ལ་
སོགས་པ་ཡིན་པ་མི་འགལ་བས་དངོས་ལ་གནོད་བྱེད་མེད་པའི་ཕྱིར་རོ། །དེས་ན་སྒྲ་དངོས་ཡིན་ཏེ། མདོ་ལས་བྱང་ཆུབ་སེམས་དཔའ་ལ་དད་པ་དང་ཆོས་ཀྱི་རྗེས་སུ་འབྲངས་པ་དང་བརྒྱད་པ་དང་རྒྱུན་དུ་
ཞུགས་པ་དང་ལན་གཅིག་ཕྱིར་འོང་བ་དང་ཕྱིར་མི་འོང་བ་དང་དགྲ་བཅོམ་པ་དང་རང་སངས་རྒྱས་སུ་བསྟན་པ་ངས་ཁྱོད་ལ་བཤད་དོ། །ལོག་པ་བརྒྱད་ལ་ཤིན་ཏུ་འདས། །རྣམ་པར་ཐར་པ་བརྒྱད་ལ་རེག །ཡང་
དག་བརྒྱད་ལ་ཞེན་པ་མེད། །དེ་ཕྱིར་བརྒྱད་པ་ཞེས་བྱའོ། །ཞེས་དང་། སངས་རྒྱས་མཐོང་བས་ཆགས་མེད་ལ། །སེམས་ཅན་དཔག་མེད་དད་པར་བྱེད། །དེ་ནི་དེ་ལ་ཆགས་པ་མེད། །དེ་ཕྱིར་བློ་ལྡན་དད་
པས་འབྲངས། །ཞེས་སོགས་དེ་དག་ཏུ་འཇོག་པའི་རྒྱུ་མཚན་བཤད་དོ། །གསུམ་པ་ནི་གལ་ཏེ་ཀུན་ལས་བཏུས་ནས་བྱང་ཆུབ་སེམས་དཔའ་སྐྱོན་མེད་པ་ལ་ཞུགས་ནས་རྒྱུན་དུ་ཞུགས་པར་མི་འགྱུར་ཏེ་རྒྱུན་ལ་

༄༅། །འཇུག་པ་མ་གྲུབ་པའི་ཕྱིར་རོ་ཞེས་སོགས་གསུངས་པ་དང་འགལ་ལོ་ཞེ་ན། དེནི་རྒྱུན་དུ་ཞུགས་པ་ལ་སོགས་པར་མི་འགྱུར་བས་དེ་སྐད་བསྟན་ཏོ། །གཉིས་པ་ལ་གཉིས་ཏེ། ཐེག་པ་ཆུང་ངུ་དང་།
ཆེན་པོའི་དགེ་འདུན་ནོ། །དང་པོ་ལ་རྒྱུན་ཞུགས་ལ་ལྔ་ལས་ཞུགས་པ་ནི་མཐོང་ལམ་སྐད་ཅིག་བཅོ་ལྔ་པ་ལ་གནས་པ་སྟེ། དེ་ལ་སྐད་ཅིག་བཅོ་ལྔ་ནི། མ་མཐོང་མཐོང་ཕྱིར་མཐོང་བའི་ལམ། །དབང་པོ་རྣོ་
རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲངས་པ། །སྒོམ་པས་སྤང་བྱ་མ་སྤངས་པ། །འབྲས་བུ་དང་པོ་ལ་ཞུགས་པ། །ཞེས་པས་དད་པ་དང་ཆོས་ཀྱི་རྗེས་སུ་འབྲངས་པ་གཉིས་སོ། །འབྲས་བུ་ལ་གནས་པ་
ཙམ་པོ་དང་ཁྱད་པར་ཅན་ནོ། །དང་པོ་ལ་གསུམ་སྟེ། དངོས་དང་། །ཞུགས་པ་ལ་ཁྱད་པར་བསམ་པ་དང་། ཞུགས་པ་དང་གྲངས་མི་མཐུན་པའི་རྒྱུ་མཚན་ནོ། །དང་པོ་བཅུ་དྲུག་པ་ལ་གནས་པ་སྟེ། བཅུ་དྲུག་པ་
ལ་དེ་འབྲས་གནས་ཞེས་དང་། འབྲས་གནས་སྒོམ་སྤང་བྱ་མ་ཟད། དེ་ལྟར་ཐོགས་ན་ལན་བདུན་པ་ཞེས་དང་པོ་ཟོས་ན་ལན་བདུན་པའོ་ཞེས་གསུངས་པ་ཡིན་ནོ། །མི་དང་ལྷའི་སྐྱེ་བ་དང་བར་དོ་ལན་བདུན་

བདུན་ལེན་ཀྱང་དེ་སྐད་བརྗོད་དེ་ཤིང་འདབ་མ་བཞི་པ་ཞེས་པ་ལྟར་རོ། །དེ་ཕན་ཆད་ལེན་མི་སྲིད་པས་རེ་ལྟར་ཐོགས་ན་ཞེས་ཏེ་སྦྲུལ་གོམ་པ་བདུན་པ་ཞེས་པ་ལྟར་རོ། །གཉིས་པ་ནི། འབྲས་ལ་སྨོན་ལམ་བཏང་
བ་དང་། །གཞན་ཐོབ་པ་དང་ཟད་སྡོམས་དང་། །ཤེས་པ་བརྒྱད་ཚན་ཐོབ་པ་དང་། །རྣམ་པ་བཅུ་དྲུག་ཐོབ་པའོ། །ཞེས་གསུངས་སོ། །གསུམ་པ་ནི་ཞུགས་པའི་ཚེ་གཉིས་སུ་འཇོག་ལ། གནས་པ་ན་དེ་གཉིས་།
བསྡོམས་ནས་གཅིག་ཏུ་འཇོག་པ་ཅི་སྟེ་ཞེ་ན། དབང་པོ་རྣོན་པོའི་ལམ་གྱིས་སྤང་བྱ་རྒྱུན་གཅོད་པ་དང། རྟུལ་པོའི་ལམ་གྱི་སྤང་བྱ་རྒྱུན་གཅོད་པའི་བྱེད་པ་མི་འདྲ་བས་གཉིས་སུ་བཞག་ལ། འབྲས་བུ་ལ་གནས་པ་
ན་སྤང་བྱ་སྤོང་བའི་བྱེད་པ་རྒྱུན་ཆད་པས་བྱེད་པ་མི་འདྲ་བ་མེད་པས་གཅིག་ཏུ་བརྩིས་སོ། །གཉིས་པ་ཁྱད་པར་ཅན་ལ་གཉིས་ལས། རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་རིགས་ནས་
རིགས༑ ༑ཞེས་པས་འདོད་ཁམས་ཀྱི་གསུམ་མམ་བཞི་ཙམ་སྤངས་པ་མི་ནང་དུ་སྐྱེ་བ་ལན་གཉིས་སམ་གསུམ་ཙམ་བླངས་ནས་མྱ་ངན་ལས་འདའ་བ་དང་། འདོད་པའི་ལྷའི་ནང་དུ་སྐྱེ་བ་ལན་གཉིས་སམ་གསུམ་ཙམ་

༄༅། །བླངས་ནས་མྱ་ངན་ལས་འདའ་བ་སྟེ་གཉིས་སོ། །གཉིས་པ་ཙམ་པོ་དང་ཁྱད་བསམ་པ་ནི་སྤང་བ་དང་དེའི་གཉེན་པོ་ཐོབ་པ་དང་སྐྱེ་བ་གཉིས་སམ་གསུམ་ཙམ་ལས་མི་ལེན་པ་གསུམ་མོ། །ལན་གཅིག་
ཕྱིར་འོང་ལ་གསུམ་ལས་དང་བོ་ཞུགས་པ་ལ་གསུམ་སྟེ། དངོས་དང་། །དང་པོ་ཞུགས་པ་དང་། གྲངས་མཐུན་པའི་རྒྱུ་མཚན་དང་། ཞར་ལ་ཆགས་བྲལ་སྔོན་འགྲོའི་ཚུལ་བསྟན་པའོ། །དང་པོ་ནི་རྣམ་པ་ལྔའི་བར་
བཅོམ་པ། གཉིས་པ་ལ་ནི་ཞུགས་པ་ཡིན་ཞེས་དང་། དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་ཐོབ། །འབྲས་ཐོབ་འབྲས་བུའི་ཁྱད་པར་གྱིས། །ལམ་ཐོབ་མེད་པ་དེའི་ཕྱིར། །འབྲས་གནས་
ཁྱད་པར་བྱ་བའི་ཕྱིར། །མི་བརྩོན་པར་ནི་ཞུགས་མ་ཡིན། །ཞེས་པས་དྲུག་པ་སྤོང་བའི་སྦྱོར་བ་ལ་ཞུགས་པའོ། །གཉིས་པ་ནི་དང་པོ་ལ་ཞུགས་པ་ན་གཉིས་སུ་བགྲང་ལ་འདིར་གཅིག་ཏུ་བགྲང་པ་ཅི་སྟེ་ཞེ་ན་མཐོང་
ལམ་ཤེས་པའི་འཇུག་པ་མྱུར་བས་དབང་པོ་འཐོ་ལུང་མེད་པར་རང་གི་ལམ་གྱི་འབྲས་བུ་ཐོབ་པར་ངེས་པས་གཉིས་སུ་བགྲངས་སོ། །སྒོམ་ལམ་ནི་རྒྱུན་རིང་བས་དབང་པོ་སྦྱངས་པས་རྣོ་བ་དང་རྐྱེན་གྱིས་ཉམས་

པ་ཡང་སྲིད་པས་རང་གི་ལམ་གྱི་འབྲས་བུ་ཐོབ་པར་མ་ངེས་པས་གཅིག་ཏུ་བགྲངས་སོ། །གསུམ་པ་ལ་གཉིས་ལས་དངོས་ནི། །རྣམ་ལྔའི་བར་བཅོམ་གཉིས་པ་ལ། །དགུ་པ་ཚུན་ཆོད་ཟད་པ་ཡིན། །འདོད་པའམ་
ཡང་ན་གོང་མ་ལས། །ཆགས་བྲལ་གསུམ་པ་ལ་ཞུགས་པ། །གང་ཞིག་གང་ལ་ཞུགས་པ་ནི། །བཅུ་དྲུག་པ་ལ་དེ་འབྲས་གནས། །ཞེས་པས། འདོད་ཁམས་ཀྱི་ལྔ་པ་མན་ཆད་དང་། དྲུག་པ་ནས་བརྒྱད་པའི་བར་དང་། །
འདོད་པ་ནས་ཅི་ཡང་མེད་པའི་བར་གྱི་དགུ་པ་རིམ་པ་ལྟར་འཇིག་རྟེན་པའི་ལམ་གྱི་མངོན་དུ་རྒྱུ་སྤངས་པས་བཅོ་ལྔ་པ་མན་ཆད་ལ་གནས་ན། འབྲས་བུ་དང་པོ་དང་གཉིས་པ་དང་གསུམ་པ་ལ་ཞུགས་པ་ཡིན་ནོ། ། 
བཅུ་དྲུག་པ་ཐོབ་པ་ན་འབྲས་དུ་དེ་དག་ལ་གནས་པ་ཡིན་ནོ། །གཉིས་པ་ལ་གཉིས་ལས། རྒོལ་བ་ནི་གལ་ཏེ་བཅོ་ལྔ་པ་ལ་གནས་པ་ན་བཞི་པ་ལ་ཞུགས་པར་མི་འགྲོའོ་ཞེ་ན་གཉིས་པ་ལན་ནི་མ་ཡིན་ཏེ་སྔར་
ཡང་འཇིག་རྟེན་ལས་འདས་པའི་ལམ་མེད་པའི་ཕྱིར་དང་། འཇིག་རྟེན་པའི་དགེ་བ་ལ། སྲིད་རྩེའི་སེམས་དཔའ་འབྲས་རབ་ཆེ་ཞེས་པའི་ཚུལ་གྱིས་འཇིག་རྟེན་པའི་ལམ་གྱིས་ཀྱང་སྲིད་རྩེའི་ཉོན་མོངས་པ་

༄༅། །མི་སྤོངས་བའི་ཕྱིར་རོ་ཞེས་གསུངས་སོ། །འབྲས་བུ་གཉིས་པ་ལ་གནས་པ་ཙམ་པོ་ནི། རྣམ་པ་དྲུག་པ་ཟད་གྱུར་པ། དེ་ནི་ལན་གཅིག་ཕྱིར་འོང་ཡིན་ཞེས་ཏེ་འདོད་ཁམས་ཀྱི་ལྷའི་ནང་དུ་སྐྱེ་བ་ལན་
གཅིག་བླངས་ཏེ་ཤི་ནས་ཕྱིས་མིའི་ནང་དུ་སྐྱེ་བ་བླངས་ནས་མྱ་ངན་ལས་འདའ་བ་སྟེ། མིའི་ནང་དུ་ལན་གཉིས་མི་ལེན་པ་ཙམ་གྱིས་དེར་བཤད་དོ། །ཁྱད་པར་ཅན་ཚེ་གཅིག་བར་ཆད་གཅིག་པ་ལ་ནི་གཉིས་
ལས་དངོས་ནི། ཉེས་ཆ་བདུན་ནམ་བརྒྱད་ཟད་པ ། །ཚེ་གཅིག་བར་ཆད་བྱེད་པ་དང་། །ཞེས་ཏེ་འདོད་ཁམས་ཀྱི་ལྷའི་ནང་དུ་སྐྱེ་བ་ལན་གཅིག་མྱ་ངན་ལས་འདའ་བ་སྟེ། མྱང་འདས་ཐོབ་པ་ལ་ཚེ་གཅིག་
ཕྱིར་མི་འོང་ཐོབ་པ་ལ་འདོད་ཁམས་ཀྱི་བརྒྱུད་པ་དང་དགུ་པ་གཉིས་སམ་དགུ་བས་བར་དུ་ཆོད་པའོ། །གཉིས་པ་ཙམ་པོ་དང་ཁྱད་པར་བསམ་པ་སྤངས་པ་དང་གཉེན་པོ་སྐྱེ་བ་ལེན་པ་གསུམ་གྱི་ཁྱད་པར་དུ་
འཕགས་སོ། །འབྲས་བུ་གསུམ་ལ་ཞུགས་པ་ནི། ཉེས་ཆ་བདུན་ནམ་བརྒྱད་ཟད་པ། །གསུམ་པ་ལ་ནི་ཞུགས་པའམ་ཡིན། །ཞེས་པ་གོང་མ་སྤོང་བའི་སྦྱོར་བ་ལ་ཞུགས་པ་ཡིན་ནོ། །ཕྱིར་མི་འོང་གི་འབྲས་

གནས་ཙམ་པ་ནི་དེ་དགུ་ཟད་པ་ཕྱིར་མི་འོང་ཞེས་པས་དགུ་པ་སྤངས་པའི་ཚེ་མ་འཕོས་པའོ། །ཁྱད་པར་ཅན་དགུ་ལ་བཞི་སྟེ། གཟུགས་སུ་ཉེ་བར་འགྲོ་བ་དང་། །གཟུགས་མེད་པར་ཉེ་བར་འགྲོ་བ་དང། །མཐོང་
བའི་ཆོས་ལ་ཞི་བ་དང་། །ལུས་ཀྱིས་མངོན་སུམ་དུ་བྱེད་པའོ། །དང་པོ་གསུམ་སྟེ། བར་མ་དོར་མྱ་ངན་ལས་འདའ་བ་དང་། སྐྱེས་ནས་མྱ་ངན་ལས་འདའ་བ་དང་། གོང་དུ་འཕོ་བའོ། །དེ་གསུམ་གྱིས་དངོས་པོ་།
ངོས་བཟུང་བ་དང། ཁྱད་པར་བསམ་པའོ། །དང་པོ་ནི་འདོད་ཁམས་ཀྱི་རྟེན་ཅན་གྱི་ཕྱིར་མི་འོང་འགའ་ཞིག་གཟུགས་ཁམས་ཀྱི་གནས་གཞན་གང་རུང་དུ་སྐྱེ་བའི་ཀུན་སྦྱོར་ནི་སྤངས་བར་མ་དོ་མངོན་པར་འགྲུབ་
པའི་ཀུན་སྦྱོར་མ་སྤངས་པ་དེ་འདི་ནས་ཤི་འཕོས་ཏེ་བར་དོ་འགྲུབ་པ་དང་དུས་མཉམ་དང་། །ཅུང་ཟད་གནས་ནས་དང་། བར་དོའི་ཚེ་གཏོང་བ་དང་དུས་མཉམ་དུ་མྱ་ངན་ལས་འདའ་བ་སྟེ་ལྕགས་ཀྱི་ཚ་ཚ་བཞིན་ནོ། །
གཉིས་པ་ལ་གསུམ་སྟེ། སྐྱེས་མ་ཐག་དང་འདུ་བྱེད་བཅས་དང་། འདུ་བྱེད་པ་མེད་པར་མྱ་ངན་ལས་འདའ་བའོ། །དང་པོ་ནི་འདོད་ཁམས་ཀྱི་ཉོན་མོངས་པ་དགུ་པ་དང་བྲལ་བའི་ཀུན་སྦྱོར་གཉིས་ཀ་མ་སྤངས་

༄༅། །བས་གཟུགས་ཁམས་གནས་གཞན་གང་རུང་དུ་སྐྱེས་ཙམ་གྱིས་ལྷག་བཅས་སུ་མྱ་ངན་ལས་འདའ་བའོ། །གཉིས་པ་ནི་ཀུན་སྦྱོར་གཉིས་ཀ་མ་སྤངས་པ་གཟུགས་ཁམས་སུ་སྐྱེས་ནས་དེར་འབད་
རྩོལ་གྱིས་ལམ་ནན་ཏན་དུ་བྱས་ཏེ་མྱ་ངན་ལས་འདའ་བའོ། །གསུམ་པ་ནི་ཁམས་དེར་སྐྱེས་ནས་ལམ་བསྒོམ་པ་ལ་འབད་མི་དགོས་པར་མྱ་ངན་ལས་འདའ་བའོ། །དེ་ནི་བར་སྐྱེ་འདུ་བྱེད་དང་། །འདུ་བྱེད་མེད་ཡོངས་།
ཟློ མྱ་ངན་འདས། །ཞེས་སོ། །གསུམ་པ་གོང་དུ་འཕོ་བ་ལ་གཉིས་ཏེ། འོག་མིན་དང། སྲིད་རྩེའི་མཐར་ཐུག་པར་འགྲོ་བའོ། །དང་པོ་ནི་གོང་དུ་འཕོ་བ་རྣམས་དེ་ནི། བསམ་གཏན་སྤེལ་ནས་འོག་མིན་འགྲོ། དེ་
འཕར་བྱེད་འཕར་ཐམས་ཅད་དུ་འཆི་འཕོ་ཞེས་པས་འཕར་བ་ནི་ཟག་མེད་གཉིས་ཀྱི་བར་དུ་ཟག་བཅས་རེ་བཅུག་པ་གསུམ་དང་དྲུག་དང་དགུ་དང་བཅུ་གཉིས་དང་བཅོ་ལྔ་སྤེལ་དུ་བསྒོམས་པས་མི་ཆེ་བ་མི་གདུང་
བ་གྱ་ནོམ་སྣང་ཤིན་ཏུ་མཐོང་འོག་མིན་དང་ལྔར་སྐྱེ་བ་ལེན་པས་འདོད་ཁམས་རྟེན་ཅན་དེ་བསམ་གཏན་བཞི་འཐོབ་པར་བྱ་སྟེ། བཅོ་ལྔ་སྤེལ་དུ་སྒོམ་པ་ལས་གོང་མ་གསུམ་ལས་ཉམས་ནས་དང་པོ་མངོན་དུ་བྱས་

པ་ལས་ཤི་འཕོས་ནས་ཚངས་རིས་སུ་སྐྱེས་ཏེ། དེར་སྔོན་གོམས་པའི་དབང་གིས་བཅོ་ལྔ་སྤེལ་དུ་བསྒོམས་ནས་འོག་མིན་དུ་སྐྱེས་ནས་མྱ་ངན་ལས་འདའ་བའོ། །ཕྱེད་དུ་འཕར་བ་ནི་བཅུ་དྲུག་གམ་དགུ་སྤེལ་ཏེ་
གོམས་པར་བྱས་པ་སྔ་མ་ལྟ་བུ་སྟེ། ཚངས་རིས་སུ་སྐྱེས་ནས་དེ་ནས་ཤི་འཕོས་ནས་གཙང་མའི་གནས་གཞན་གོང་མ་གང་རུང་དུ་སྐྱེ་སྟེ། དེར་བཅོ་ལྔ་སྤེལ་ཏེ་བསྒོམས་ནས་འོག་མིན་དུ་སྐྱེས་ནས་མྱ་ངན་ལས་
འདའ་བའོ། །ཐམས་ཅད་དུ་འཆི་འཕོ་བ་ནི་བསམ་གཏན་དང་པོའི་སྙོམས་འཇུག་ཤས་ཆུང་དུ་དང་འབྲིང་དུ་གོམས་པ་ཚངས་རིས་དང་ཚངས་པ་འདུན་ན་འདོན་དུ་སྐྱེའོ། །ཚངས་པ་ཆེན་པོར་མི་སྐྱེ་སྟེ་ལྟ་བའི་གནས་ཡིན་
པ་དང་གཙོ་བོ་གཅིག་པ་ཡིན་པའི་ཕྱིར་རོ། །གཉིས་པ་དང་གསུམ་པ་དང་བཞི་པའི་ཆུང་འབྲིང་ཆེ་གསུམ་དུ་གོམས་པར་བྱས་པས་རིམ་པ་ལྟར་གཉིས་པའི་ལྷ་འོད་ཆུང་ཚད་མེད་འོད་འོད་གསལ་གསུམ་
ད ང་། །གསུམ་པ་ནི་དགེ་ཆུང་ཚད་མེད་དགེ་དགེ་རྒྱས་གསུམ་དང་། །བཞི་པའི་སྤྲིན་མེད་བསོད་ནམས་སྐྱེས་འབྲས་བུ་ཆེ་གསུམ་དུ་སྐྱེའོ། །ཡང་གསུམ་སྤེལ་ནས་བཅོ་ལྔ་སྤེལ་གྱི་བར་བསྒོམས་པས་གཙང་

༄༅། །མ་རིས་ཀྱི་ལྷ་ལྔར་སྐྱེས་ནས་འོག་མིན་དུ་མྱ་ངན་ལས་འདའ་བའོ། །གཞན་སྲིད་རྩེ་མོ་འགྲོ་ཞེས་པས་ཟག་བཅས་འབའ་ཞིག་བསྒོམས་པས་ཚངས་ཆེན་ལས་གཞན་བཅུ་གཅིག་དུ་སྐྱེས་ནས་གནས་གཙང་
མར་འཇུག་མ་ནུས་ཏེ། ནམ་མཁའ་ལ་སོགས་བསྒོམས་ནས་གཟུགས་མེད་བཞིར་སྐྱེས་ནས་སྲིད་རྩེ་མྱ་ངན་ལས་འདའ་བའོ། །གཉིས་པ་ནི་གསུམ་ལའང་རྣམ་པ་གསུམ་ཕྱེ་སྟེ་ནས་གཟུགས་སུ་ཉེ་བར་འགྲོ་བ་དགུས།
བཤད་དེ་དེ་དག་ཁྱད་པར་རྣམས། །ལས་དབང་ཉོན་མོངས་བྱེ་བྲག་ལས། །ཞེས་པས། མངོན་པར་འགྲུབ་པ་དང་། །སྐྱེས་ནས་དང་། །ལན་གྲངས་གཞན་ལ་མྱོང་འགྱུར་གྱི་ལས་བསགས་པས་ལས་ཀྱི་ཁྱད་དང་།
ཉོན་མོངས་པ་ཆུང་འབྲིང་ཆེན་པོ་ཡོད་པ་དང་། །དབང་པོ་རྣོ་འབྲིང་རྟུལ་བའི་ཁྱད་ཡོད་དོ། །གཉིས་པ་གཟུགས་མེད་པར་ཉེར་འགྲོ་ནི། གཞན་གྱི་གཟུགས་མེད་འགྲོ་རྣམ་བཞི་ཞེས་ཏེ། འདོད་ཁམས་ཀྱི་རྟེན་དེ་
ཉིད་ཀྱིས་ནམ་མཁའ་ལ་སོགས་སུ་སྐྱེ་སྟེ་མྱ་ངན་ལས་འདའ་བ་སྟེ་སྐྱེས་མ་ཐག་དང་འདུ་བྱེད་དང་བྱེད་མེད་དང་གོང་དུ་འཕོ་བའོ། །བར་དོ་མེད་དེ་གཟུགས་མེད་གང་དུ་ཤི་བ་ནའོ་ཞེས་བཤད་དོ། །གསུམ་པ་

མཐོང་བའི་ཆོས་ལ་ཞི་བ་ནི། གཞན་ནི་འདི་ལས་མྱ་ངན་འདའ་ཞེས་པས་ཕྱིར་མི་འོང་ཐོབ་པའི་རྟེན་དེ་ཉིད་ཀྱིས་མྱ་ངན་ལས་འདའ་བ་སྟེ་ཀུན་དགའ་བོ་ལྟ་བུའོ། །བཞི་པ་འགོག་པ་ལུས་ཀྱིས་མངོན་དུ་བྱེད་པ་ནི་
འགོག་པ་ཐོབ་པ་ཕྱིར་མི་འོང་། །ལུས་ཀྱི་མངོན་དུ་བྱེད་པར་འདོད། །ཅེས་པ་ཚོགས་དྲུག་འགགས་ཤིང་ཀུན་གཞི་ཁས་མི་ལེན་པས་སེམས་ཀྱིས་བག་ཆགས་བཞག་པའི་ལུས་ལ་བརྟེན་ནས་མངོན་སུམ་དུ་བྱེད་།
པ་ནི་བྱེ་བྲག་སྨྲ་བའི་ལུགས་སོ། །ཐོགས་མེད་ལྟར་ན་ཕུང་པོ་ལྔའི་ལུས་ཀྱིས་སོ། །དགྲ་བཅོམ་པའི་འབྲས་བུ་ལ་ཞུགས་པ་ནི། སྲིད་རྩེའི་བར་ཆད་བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །
དགུ་པའི་བར་ཆད་མེད་ལམ་ཡང་། །དེ་ནི་རྡོ་རྗེ་ལྟ་བུ་ཡིན། །ཞེས་སོ། །རང་སངས་རྒྱས་ནི་འཆད་པར་འགྱུར་རོ། །གཉིས་པ་ཐེག་ཆེན་གྱི་དགེ་འདུན་ལ་གསུམ་སྟེ། ས་མཚམས་དང་། དབྱེ་བ་དང་། སོ་
སོའི་རང་བཞིན་ནོ། །དང་པོ་ནི་ཤན་ཏི་པས་ངེས་འབྱེད་ཡན་ལག་ནས་བཟུང་སྟེ་ཞེས་པའི་རྗེས་སུ་འབྲངས་ནས་དྲོད་ཡན་ཆད་ལ་འཛིན་ནོ། །འཕགས་པས་ས་དང་པོ་ནས་བཅུ་པའི་བར་ལ་འཛིན་ནོ། །གཉིས་པ་ལ་

༄༅། །གསུམ་ལས་རྟོགས་པས་བཏགས་པ་དགག་པ་ནི། གཉིས་ལས་འཕགས་པ་ལྟར་ན་འབྲས་བུ་དང་པོ་ལ་ཞུགས་པའི་དབང་པོ་རྣོ་རྟུལ་གཉིས་དང་། །གཉིས་པ་དང་གསུམ་པ་ལ་ཞུགས་པའི་དད་མོས་
མཐོང་ཐོབ་གཉིས་དང་། རྒྱུན་ཞུགས་ཀྱི་འབྲས་གནས་ཁྱད་པར་ཅན་རིགས་ནས་རིགས་གཉིས་དང་། གཉིས་པ་ལ་གནས་པ་ཁྱད་པར་ཅན་ཚེ་གཅིག་བར་ཆད་གཅིག་པ་དང་། །མྱ་ངན་ལས་འདའ་བ་བཞི་དང་བཅུ་
གཅིག འོག་མིན་འགྲོ་འཕར་བ་གསུམ་སྲིད་རྩེའི་མཐར་ཐུག་དྲིལ་ནས་གོང་དུ་འཕོ་བར་བྱེད་པ་དང་བཅུ་གཉིས། གཟུགས་ཀྱི་ཆགས་བཅོམ་དང་། མཐོང་བའི་ཆོས་ལ་ཞི་བ་དང་ལུས་ཀྱིས་མངོན་སུམ་དུ་བྱེད་
པ་དང་། བསེ་རུ་དང་བཅུ་དྲུག་དངོས་སུ་ཟིན་པ། བརྒྱད་པ་དང་གཉིས་པ་དང་གསུམ་པ་ལ་གནས་པ་ད ང་། །བཞི་པ་ལ་ཞུགས་པ་དང་བཞི་ཁ་བསྐངས་ནས་ཉི་ཤུར་བྱེད་པ་མི་འཐད་དེ། འཕར་གསུམ་གྱི་དབྱེ་
བ་དང་། སྲིད་རྩེར་འགྲོ་གཞུང་ན་ཡོད་པ་མ་བགྲངས་ལ་གཞན་བཞི་མེད་པ་བགྲངས་པས་གྲངས་མི་འཐད་པའི་ཕྱིར་དང་། གསུམ་པ་ལ་ཞུགས་པའི་འོག་ཏུ་རྒྱུན་ཞུགས་ཀྱི་འབྲས་གནས་འཆད་པས་གོ་རིམ་ཀྱང་མི་འཐད་

དོ་ཞེས་བླ་མ་དག་འཆད་དོ། །གཉིས་པ་སེང་བཟང་ལྟར་ན་དབང་པོ་རྣོ་རྟུལ་གཉིས། རིགས་ནས་རིགས་གཉིས། དད་མོས་མཐོང་ཐོབ་དྲིལ་ནས་གཉིས་པ་ལ་ཞུགས་པར་བྱས་པ་དང་ལྔ། བར་ཆད་གཅིག་པ་དང་།
ཡང་དད་མོས་མཐོང་ཐོབ་དྲིལ་ནས་གསུམ་པ་ལ་ཞུགས་པར་བྱས་པ་དང་། མྱ་ངན་ལས་འདའ་བ་བཞི་སྟེ་བཅུ་གཅིག་འོག་མིན་འགྲོ་བ་ལ་འཕར་བ་གསུམ་དུ་ཕྱེ་བས་བཅུ་བཞི། སྲིད་རྩེའི་མཐར་ཐུག་འགྲོ་བསྟན་།
པར་བྱས་ནས་དེའི་བཤད་པ་གཟུགས་ཀྱི་ཆགས་བཅོམ་མཐོང་བའི་ཆོས་ལ་ཞི་བ་དང་ལུས་ཀྱིས་མངོན་སུམ་དུ་བྱེད་པ་གཉིས་སུ་ཕྱེ་བས་བཅུ་དྲུག། བསེ་རུ་ལྟ་བུ་དང་བཅུ་བདུན་ནི་དངོས་སུ་ཟིན་ལ། འབྲས་
བུ་དང་པོ་དང་གཉིས་པ་ལ་གནས་པ་ཙམ་པོ་དང་། །དགྲ་བཅོམ་གྱི་འབྲས་ཞུགས་དང་གསུམ་ཁ་བསྐངས་ནས་ཉི་ཤུར་བྱེད་དོ། །དེའི་རྒྱུ་མཚན་ནི་འགྲེལ་ཆེན་ནས་གོ་སླ་བའི་ཕྱིར་ཞེས་སོ། །འདི་ཡང་འོག་མིན་
འགྲོ་སྲིད་རྩེར་འགྲོ་གཟུགས་ཀྱི་ཆགས་བཅོམ་དང་གསུམ་ཡོད་པ་མ་བསྒྲངས་ལ་ཁ་བསྐངས་བྱ་གསུམ་མེད་པ་བགྲངས་པས་གྲངས་མི་འཐད་པ་དང་། དད་མོས་མཐོང་ཐོབ་བར་ཆད་གཅིག་པའི་ཡང་འོག་ཏུ་

༄༅། །བརྗོད་པས་གོ་རིམ་མི་འཐད་ཅིང་གོ་སླ་བའི་རྒྱུ་མཚན་ཡང་མེད་པའི་ཕྱིར་རོ། །གཉིས་པ་དོན་ལ་གནས་པ་དགོད་པ་ནི་གཞུང་ཇི་ལྟ་བ་བཞིན་ཏེ་སླའོ། །གསུམ་པ་རྩོད་པ་སྤངས་པ་ནི་མདོ་གཞན་ལས་
བརྒྱད་ལས་མ་བཤད་པ་དང་འགལ་ལོ་ཞེ་ན། དེར་ནི་སྤྱིར་བཤད་ལ་འདིར་ནང་གསེས་ཀྱི་དབྱེ་བ་ཡིན་པས་མི་འགལ་ལོ། །གསུམ་པ་སོ་སོའི་རང་བཞིན་ལ་དབང་བོ་རྟུལ་པོ་ལ་ཤ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོ་ཞེས་པ་ཀུན་ལ་སྦྱར་རོ། །གང་ཡུམ་གྱི་གནས་པ་འདི་གནས་པ་དེ་སངས་རྒྱས་ཀྱི་ཞིང་གཞན་ནས་ཤི་འཕོས་ཏེ་འདིར་སྐྱེས་པའམ་ཞེས་སོགས་སོ། །དབང་པོ་རྣོན་པོ་ནི་སངས་རྒྱས་ཀྱི་ཞིང་
གཞན་ནས་ཤི་འཕོས་ནས་འདིར་སྐྱེས་པ་དེའི་དབང་པོ་རྣམས་རྣོ་བར་འགྱུར་ཞིང་ཞེས་སོགས་སོ། །དད་པས་མོས་པ་ནི་ཡུམ་ལ་སྤྱོད་ཅིང་སྦྱོར་ལ་བརྩོན་པར་བྱེད་པ་ན་ཞེས་སོགས་སོ། །མཐོང་བས་ཐོབ་
པ་ནི་ཐབས་ལ་མི་མཁས་པ་གང་དག་བསམ་གཏན་བཞི་པོ་རྣམས་སྒྲུབ་པར་བྱེད་ཅིང་ཞེས་སོ། །མིའི་རིགས་ནས་རིགས་སུ་སྐྱེ་བ་ནི་བསམ་གཏན་བཞི་དང་ཞེས་ཏེ་སེམས་ཅན་སྨིན་པར་བྱ་བའི་ཕྱིར་རྒྱལ་རིགས་

ཤིང་སཱ་ལ་ཆེན་པོ་ལྟ་བུ་ལ་སོགས་པར་སྐྱེ་བར་བཤད་དོ། །ལྷའི་རིགས་ནས་རིགས་སུ་སྐྱེ་བནི་རྒྱལ་ཆེན་བཞིའི་རིགས་ཀྱི་ལྷ་རྣམས་དང་སྐལ་བ་མཉམ་པར་སྐྱེ་ཞེས་སོ། །བར་ཆད་གཅིག་པ་ནི་བསམ་གཏན་
བཞི་ཐོབ་པ་ནས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ཐོབ་པ་དང་ཞེས་སོ། །བར་མ་དོར་མྱ་ངན་ལས་འདའ་པ་ནི་དང་པོ་སེམས་བསྐྱེད་པ་ནས་བཟུང་སྟེ་ཞེས་ཁམས་བར་མར་མྱ་ངན་ལས་འདའ་བའོ། །
སྐྱེས་ནས་མྱ་ངན་ལས་འདའ་བ་ནི་གང་དག་སེམས་དང་པོ་བསྐྱེད་པ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་རྒྱ་ཞིང་ཞེས་སོ། །འདུ་བྱེད་དང་བཅས་པ་ནི་ཕ་རོལ་ཏུ་ཕྱིན་པ་དྲུག་
ལ་སྤྱོད་པ་གང་དག་འཇིག་རྟེན་གྱི་ཁམས་ནས་འདུ་བྱེད་པ་མིན་པ་ནི་གང་དག་སེམས་དང་པོ་བསྐྱེད་པ་ཉིད་ཀྱིས་བྱང་སེམས་ཀྱི་སྐྱོན་མེད་པ་ལས་ཡང་དག་པར་འདས་ཤིང་ཞེས་སོ། །འོག་མིན་འགྲོ་བ་ནི་
ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཁོར་ལོས་སྒྱུར་བའི་རྒྱལ་པོར་གྱུར་ནས་ཞེས་ཏེ། ཚངས་རིས་ནས་འོག་མིན་གྱི་བར་དུ་སྐྱེས་ནས་ཞིང་སྣ་ཚོགས་སུ་འཚང་རྒྱ་བར་བཤད་དོ། །འཕར་བ་ནི་གང་དག་

༄༅། །བསམ་གཏན་བཞི་བསྒྲུབས་ཏེ་བསམ་གཏན་རྣམས་ལས་ཡོངས་སུ་ཉམས་ནས་བསམ་གཏན་དང་པོ་སྒྲུབས་ཏེ་ཞེས་སོ། །བྱེད་དང་འཕར་བ་ནི་གང་དག་ཚངས་པའི་འཇིག་རྟེན་ནས་ཤི་འཕོས་ནས་
གནས་གཙང་མའི་གནས་གཅིག་གམ་གཉིས་ལས་བརྒལ་ཏེ་འོག་མིན་དུ་སྐྱེས་ནས་ཞེས་སོ། །གནས་ཐམས་ཅད་འཆི་འཕོ་བ་ནི་གང་དག་བདག་ཉིད་ཀྱི་ལུས་དེ་བཞིན་གཤེགས་པའི་སྐུ་ལྟ་བུར་སྤྲུལ་ནས་དགའ་ལྡན་
གྱི་གནས་སྦྱངས་ནས་ཚངས་རིགས་ཀྱི་ལྷ་ནས་འོག་མིན་གྱི་བར་དུ་སྐྱེ་ཞེས་སོ། །སྲིད་རྩེའི་མཐར་ཐུག་པར་འགྲོ་བ་ནི་གང་དག་བསམ་གཏན་དང་གཟུགས་མེད་པ་དག་སྒྲུབ་པར་བྱེད་པ་དག་ཅེས་ཏེ་ཚངས་རིགས་
ནས་སྲིད་རྩེའི་བར་དུ་སྐྱེ་བར་བཤད་དོ། །གཟུགས་ཀྱི་ཆགས་བཅོམ་ནི་བསམ་གཏན་དང་གཟུགས་མེད་པའི་སྙོམས་པར་འཇུག་པ་ཐོབ་སྟེ་ཞེས་ནམ་མཁའ་ནས་སྲིད་རྩེའི་བར་དུ་སྐྱེ་བར་བཤད་དོ། །མཐོང་
བའི་ཆོས་ལ་ཞི་བ་ནི་གང་དག་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་ལུས་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་ཅིང་ཞེས་སོ། །ལུས་ཀྱིས་མངོན་སུམ་དུ་བྱེད་པ་ནི་ཡུམ་ལ་སྤྱོད་པ་གང་དག་

བསམ་གཏན་བཞི་ཐོབ་པ་དང་ཞེས་ཏེ་ཐོད་རྒལ་ལ་སྙོམས་པར་འཇུག་པར་བཤད་དོ། །བསེ་རུ་ནི་གང་དག་སངས་རྒྱས་མི་བཞུགས་ཤིང་ཉན་ཐོས་རྣམས་ཀྱང་མེད་པའི་འཇིག་རྟེན་གྱི་ཁམས་སུ་རང་བྱང་ཆུབ་ཏུ་
འཚང་རྒྱ་ཞེས་ཏེ། དེ་ནས་གདོད་འཚང་རྒྱ་བར་བཤད་དོ། །དོན་བྱས་མ་ཡིན་དེར་སངས་རྒྱས། །མེད་པར་སྐྱེས་ནས་སྤྲུལ་དོན་གཉེར། །བསམ་གཏན་དོན་བརྩོན་དེ་བརྟེན་ནས། །བྱང་ཆུབ་དམ་པ་ཐོབ་པར་
འགྱུར། །ཞེས་པ་དང་འགྲིག་གོ །འཆད་པར་འགྱུར་བ་ནི་ལམ་ཤེས་པ་ཉིད་ཀྱིས་བསྡུས་པ་བདེན་དང་ཞེས་སོགས་ཡིན་ཏེ་གཞི་ཤེས་ཀྱི་ཉན་ཐོས་ཀྱི་ཡིན་ལ་རྣམ་ཀུན་ལ་སོགས་ཀྱི་བཏགས་པ་བར་འདོད་པས་སོ། ། 
གསུམ་པ་ངེས་འབྱེད་ཡན་ལག་སྟོན་པ་ནི། ལམ་ལ་འཇུག་པའི་ལམ་དང་པོ་བ་ཞེས་སོགས་ཀྱིས་མཚམས་སྦྱར་ནས་དམིགས་པ་ཞེས་སོགས་ལ་གཉིས་ཏེ། མདོར་བསྟན་པ་དང་། །ཁྱད་ཆོས་རྒྱས་པར་བཤད་
པའོ། །དང་པོ་ལ་གཉིས་ལས་རྩ་བས་བཤད་པ་ནི་ཁྱད་པར་འཕགས་ཞེས་དྲངས་སོ། །དོན་གང་ཡུལ་གང་ལས་གང་གིས་འཕགས་ཞེས་པ་གསུམ་ལས་སངས་རྒྱས་ཡེ་ཤེས་ལྟར་ན་བྱང་ཞེས་སོགས་དང་། ཉན་ཐོས་

༄༅། །ཞེས་སོགས་དང་། དམིགས་པ་ཞེས་སོགས་ཏེ་མདོར་བསྟན་པ་ལ་གསལ་ལོ། །འཕགས་པ་ལྟར་ན་བྱང་ཆུབ་སེམས་དཔའི་དྲོད་སོགས་ཞེས་དང་ཉན་ཐོས་ཞེས་སོགས་དང་། །དམིགས་རྣམས་རྒྱུ་ཡོངས་
འཛིན་རྣམ་རྟོག་བཞི་ཆུང་འབྲིང་ཆེན་པོའི་དབྱེ་བས་ཞེས་འཆད་ཀྱང་སེང་བཟང་ལྟར་ན་གསུམ་ལས་དང་བོ་ནི་བྱང་ཆུབ་སེམས་དཔའ་སྐྱོབ་པ་རྟེན་གྱི་གང་ཟག་གོ །ངོ་བོ་ནི་དྲོད་སོགས་ཞེས་དེ་དག་ལྡན་ནས་རྣམས་
ཞེས་པ་ལྟར་ན་རེ་རེ་ལ་གསུམ་གསུམ་ཡོད་པས་སོ། །དབྱེ་བ་ནི་ཆུང་དང་འབྲིང་དང་ཆེན་པོ་རྣམས་སོ། །གཉིས་པ་ཡུལ་ནི། ཉན་ཐོས་བསེ་རུ་ལྟ་བུ་དང་བཅས་པའི་དྲོད་སོགས་དག་ལས་སོ། །གསུམ་པ་ལ་
ཆོས་ལྔ་ལས་དམིགས་རྣམས་ཀྱི་ཁྱད་པར་ནི་བྱེ་བྲག་སྨྲ་བས་ཕྱིའི་དོན་དང་ཤེས་རབ་དང་། མདོ་སྡེ་བས་བེམ་པོ་ལྐོག་གྱུར་དང་དོན་དང་འདྲ་བ་དང་། །སེམས་ཙམ་པས་ཤེས་པའི་གཟུང་ཆ་འཛིན་ཆ་ལ་འདོད་
པའི་རྗེས་སུ་མི་འབྲང་གི་ཐོགས་མེད་ཀྱི་ངོ་བོ་སྔར་རྟོགས་ཁྱད་པར་གཞན་རྟོགས་པའི་རྟེན་ནི་དམིགས་པའོ། །དེ་ལ་ཡོད་པའི་སྔར་མ་རྟོགས་པ་རྟོགས་པར་བྱ་བའི་དོན་རྣམ་པའོ། །དེ་གཉིས་ཀྱང་བུམ་པ་དང་

དེའི་མི་རྟག་པ་ལྟ་བུའོ། །ཉན་ཐོས་ལ་དམིགས་པ་བདེན་པ་བཞི་དག་པ་བ་མི་རྟག་སོགས་བཅུ་དྲུག་ལས་མེད་ལ་བྱང་སེམས་ལ་དམིགས་པ་མི་རྟག་པ་ལ་སོགས་པས་ཁྱད་པར་དུ་བྱས་པའི་བདེན་བཞི་རྣམ་པ་མངོན་
ཞེན་བཀག་པ་ལ་སོགས་པ་ཡོད་པས་ཁྱད་པར་དུ་འཕགས་སོ། །རྒྱུ་ཡི་ཁྱད་པར་ནི་རྒྱུ་ཡིས་ཞེས་པ་ལ་གསུམ་ལས་རྟོགས་པས་བཏགས་པ་དགག་པ་ནི་ཤན་ཏི་བས་ཐེག་པ་གསུམ་ནི་འདིར་འདོང་པས་ན་ཐེག་།
པ་སྟེ་བྱང་ཆུབ་གསུམ་ཡིན་ལ་དེ་ཡང་རིགས་ཅན་གསུམ་གྱིས་བྱང་ཆུབ་སེམས་དཔའི་དྲོད་སོགས་བསྒོམས་ན་རང་རང་གི་བྱང་ཆུབ་ཐོབ་པའི་ཕྱིར་རོ་ཞེས་པ་ལ་མཐར་རིགས་ཅན་གསུམ་མ་གྲུབ་པའི་ཕྱིར་མི་
འཐད་དོ་ཞེས་སྐྱོན་བརྗོད་པ་མི་གནས་པས་འབྲས་ལ་ནས་ཀྱི་མྱུ་གུ་བཞིན་དུ་འབྲས་བུ་འཆོལ་བར་ཐལ་ལོ་ཞེས་བྱའོ། །གཉིས་པ་དོན་ལ་གནས་པ་དགོད་པ་ནི་ཐེག་པ་གསུམ་ནི་ས་དང་པོ་ཡན་ཆད་ཀྱི་རྟོག་
པ་སྟེ། ཉན་རང་གི་ཤེས་པ་དང་སྦྱོང་བ་གང་ཡིན་པ་བྱང་ཆུབ་སེམས་དཔའི་མཐོང་ལམ་སྡུག་བསྔལ་ལ་ཆོས་ཤེས་པའི་བཟོད་པར་འདུས་པར་བཤད་པས་དེའི་རྒྱུ་བྱང་སེམས་དྲོད་སོགས་ཡིན་པས་ཐེག་པ་གསུམ་

༄༅། །ཆར་ཐོབ་པའི་རྒྱུར་གྲུབ་བོ། །གསུམ་པ་རྩོད་པ་སྤངས་པ་ནི་ཁྱད་ཆོས་དེ་ཡུལ་ལ་མེད་དགོས་པ་ལས་ཉན་རང་གི་དྲོད་སོགས་ལ་ཐེག་པ་གཅིག་དང་གཉིས་ཐོབ་པའི་རྒྱུ་བྱེད་པ་ཡོད་པས་གསུམ་
ཐོབ་པར་བྱེད་པས་ཁྱད་འཕགས་མི་འཐད་དོ་ཞེ་ན། གཉིས་པོ་ལ་ཚང་བར་ཐོབ་པར་བྱེད་པའི་རྒྱུ་མེད་པས་བྱང་སེམས་ལ་ཡོད་པས་སྐྱོན་མེད་དོ། །ཡོངས་འཛིན་གྱི་ཁྱད་པར་ནི་ཡོངས་སུ་འཛིན་པ་ཡིས་ཞེས་
པ་ལ་གཉིས་ལས་དངོས་ནི་སེང་བཟང་ལྟར་ན་ཐབས་ལ་མཁས་པའི་དགེ་བའི་བཤེས་གཉེན་གྱིས་འཛིན་པས་ཁྱད་པར་འཕགས་ཞེས་སོ། །གཉིས་པ་རྩོད་པ་སྤངས་པ་ནི་གལ་ཏེ་འདི་ཁྱད་ཆོས་སུ་མི་འཐད་དེ། 
ཉན་རང་བྱང་ཆུབ་སེམས་དཔའི་གསུམ་ཀའི་དྲོད་སོགས་ཀྱིས་ཡོངས་འཛིན་སངས་རྒྱས་ཡིན་པས་ཁྱད་མེད་པའི་ཕྱིར་རོ་ཞེ་ན། མ་ཡིན་ཏེ་བུ་དང་བུ་མོ་གཉིས་ཀ་རྒྱལ་པོས་བསྐྱེད་པར་འདྲ་ཡང་གསང་གཏམ་
དང་ནོར་རྒྱ་ཆེན་པོ་དང་རྒྱལ་སྲིད་བསྐྱང་ཐབས་བུ་ཕོ་ཁོ་ན་ལ་སྟེར་ཞིང་འཆད་པ་ལྟར་སངས་རྒྱས་ཀྱང་ཟབ་མོ་སྤྲོས་བྲལ་དང་སེམས་བསྐྱེད་དང་སྤྱོད་པ་བརླབས་པོ་ཆེ་ལ་སོགས་པ་བྱང་ཆུབ་སེམས་དཔའ་

ཁོ་ན་ལ་འཆད་པས་འཛིན་མི་འཛིན་འཐད་ཅེས་གསུངས་སོ། །འོན་ཀྱང་མདོ་དང་འཕགས་པས་ཐབས་ལ་མཁས་པའི་ཡོངས་འཛིན་རྣམ་མཁྱེན་དང་ལྡན་པའི་སེམས་བསྐྱེད་ལ་བཤད་པས་ཉན་རང་ལ་ཡོད་པས་
འགྲུབ་བོ། །རྟོག་པ་དང་ལྡན་པའི་ཁྱད་པར་ལ་གསུམ་སྟེ། སྤྱིར་རྟོག་པའི་རང་བཞིན་དང་། སྐབས་འདིར་ལྡན་པའི་ཚུལ་དང་། ཟློས་པ་སྤངས་པའོ། །དང་པོ་ལ་གསུམ་སྟེ། མཚན་ཉིད་དང་། མཚན་བཞི་ངོས་
བཟུང་བ་དང། མཚོན་བྱའི་རབ་ཏུ་དབྱེ་བའོ། །དང་པོ་ནི་བརྗོད་བྱ་རྗོད་བྱེད་འདྲེར་རུང་འཛིན་པའོ། །གཉིས་པ་ནི་ཡང་དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །སྒྲོ་བཏགས་རྣམ་
པ་ཅན་རྟོག་ཡིན། །ཞེས་པ་ནི་མ་ཡིན་ཏེ་དེ་ལྟར་ན་ཤེས་ཀྱང་རྟོག་པར་འདོད་ན་མཐོང་བསྒོམ་གྱི་མཉམ་བཞག་ཀྱང་རྟོག་པ་ཡིན་ཞེས་མཚུངས་སོ། །དེས་ན་ཞེན་པ་ཡིན་ནོ། །གལ་ཏེ་རྟོག་པའི་ས་བོན་དེ་མ་ཡིན་པར་
ཐལ་ལོ་ཞེ་ན་འདོད་པའོ། །གལ་ཏེ་ས་བོན་སྤོང་བ་ལ་རྟོག་པ་སྤོང་ཞེས་བཤད་པ་དང་འགལ་ལོ་ཞེ་ན། བཏགས་པ་ཡིན་ཏེ་རྒྱུ་མཚན་རྒྱུ་འབྲས་ཡིན་པས་སོ། །དགོས་པ་ནི་དེ་སྤོང་བར་འདོད་ལས་ས་བོན་

༄༅། །ཡང་དགོས་སོ་ཞེས་གོ་བའི་ཆེད་དུའོ། །དངོས་ལ་གནོད་པ་ནི་ཞེན་པ་མེད་པའོ། །གསུམ་པ་ལ་གསུམ་སྟེ། དབྱེ་བ་དངོས་དང་། གྲངས་ངེས་པ་དང་། གོ་རིམ་ངེས་པའོ། །དང་བོ་ལ་གསུམ་སྟེ།
རྩ་བ་དངོས་པོ་དང་། དམིགས་པ་ཡུལ་དང་། རྟེན་ས་ཁམས་ཀྱི་སྒོ་ནས་དབྱེ་བའོ། །དང་པོ་ནི་གཟུང་རྟོག་དང་འཛིན་རྟོག་གཉིས་སོ། །དེ་ཡང་ཡུལ་ལ་རྟོགས་པ་དང་ཡུལ་དུ་རྟོགས་པ་གཉིས་ཀ་གཟུང་རྟོག་
དང་། ཡུལ་ཅན་ལ་རྟོག་པ་དང་ཡུལ་ཅན་དུ་རྟོག་པ་གཉིས་ཀ་འཛིན་རྟོག་གོ །གཟུང་རྟོག་ལ་གཉིས་འཛིན་རྟོག་ལ་གཉིས་ཏེ་བཞིའོ། །གཉིས་པ་ནི་རེ་རེ་ལ་དགུར་དགུར་ཕྱེ་བས་སོ་དྲུག་གོ །གསུམ་པ་ནི་དེ་དག་
ལ་ཁམས་གསུམ་གྱི་དབྱེ་བས་བརྒྱ་རྩ་བརྒྱད་དོ། །གཉིས་པ་གྲངས་ངེས་པ་ནི་བརྟག་བྱ་ལ་གཟུང་འཛིན་གཉིས་ལས་མི་སྲིད་པས་དེ་ལ་རྟོག་པའང་གཉིས་སུ་ངེས་སོ། །བཞིར་ངེས་པ་ནི་ལྡན་ས་དྲོད་སོགས་
བཞིར་ངེས་པས་སམ། གཟུང་བ་ལ་ཉོན་མོངས་རྣམ་བྱང་འཛིན་པ་ལ་རྫས་དང་བརྟགས་པ་གཉིས་གཉིས་ཡོད་པས་དེ་དགོས་པ་ལ་ལྟོས་པའོ། །དགུ་དགུ་དང་བརྒྱ་རྩ་བརྒྱད་དུ་ངེས་པ་ནི་རིགས་པས་མ་གྲུབ་པའོ། །

གསུམ་པ་ནི་དྲོད་སོགས་དོན་གྱི་རིམ་པ་ཡིན་པས་རྟོགས་པ་བཞིའང་དེ་ལྟར་རོ། །གཉིས་པ་ལྡན་ཚུལ་ལ་གསུམ་སྟེ། རྟོག་པས་བཏགས་པ་དགག་པ་དང་། །དོན་ལ་གནས་པ་དགོད་པ་དང་། །དེ་ལ་རྩོད་པ་
སྤངས་པའོ། །དང་པོ་ལ་གསུམ་སྟེ། མཉམ་བཞག་རྟོག་བྲལ་དུ་འདོད་པ་དང་། རྟོག་པ་སྤོང་བ་དང་ལྡན་པར་འདོད་པ་དང་། རེ་རེ་ལ་བཞི་བཞི་ཚང་བར་འདོད་པ་དགག་པའོ། །དང་པོ་ནི་མ་ཧ་ལྟར་ན་མཉམ་བཞག་
ཐམས་ཅད་ཆོས་ཀྱི་དབྱིངས་ཀྱི་རྣམ་པ་ཅན་རྟོག་མེད་ཡིན་ལ་རྟོག་པ་འདི་རྣམས་དྲོད་སོགས་ཀྱི་རྗེས་ཁོ་ན་ན་ལྡན་ནོ་ཞེས་སོ། །མི་རིགས་ཏེ་རྒྱན་ལས། བྱང་ཆུབ་སེམས་དཔའ་མཉམ་བཞག་པ། །ཡིད་ཀྱི་བརྗོད་པ་
མ་རྟོགས་པ། །དོན་ཀུན་རབ་ཏུ་མི་མཐོང་ངོ་། །ཞེས་མཉམ་བཞག་ཉིད་ན་རྟོགས་པ་ཡོད་པར་བཤད་པ་དང་འགལ་བ་དང་། མ་འཁྲུལ་བའི་དོན་ཡུལ་སྒྲོ་མ་བཏགས་བདེན་པར་རིགས་པ་ཡོད་པས་ཡུལ་ཆོས་དབྱིངས་
ལ་རྟོག་བྲལ་མ་འཁྲུལ་བའི་ཕྱིར་མངོན་སུམ་དུ་ཐལ་ལོ། །འདོད་ན་མཐོང་སྤང་གི་ས་བོན་སྤངས་བར་ཐལ་ལོ། །གཉིས་པ་ནི་དྭགས་ཁྱུང་ལ་སོགས་པ་རྣམ་རྟོག་བཞི་པོ་ཡོངས་ལྡན་པ་ཞེས་ཏེ་རྟོག་པ་བཞི་སྤང་

༄༅། །བྱ་ཡིན་ལ་དེ་སྤོང་བའི་གཉེན་པོའི་ཁྱད་པར་དུ་འཕགས་སོ་ཟེར་བ་ནི་མི་འཐད་དེ། གཞུང་འདི་ཉིད་དང་འགལ་བ་དང་། སངས་རྒྱས་ཡེ་ཤེས་ཀྱིས་ངེས་པར་འབྱེད་པའི་ཆ་དང་མཐུན་
པ་འདི་དག་ནི་རྣམ་པར་རྟོག་པ་དང་བཅས་པའི་ཕྱིར་མཐོང་བས་སྤང་བར་བྱ་བ་གཟུང་བ་དང་འཛིན་པའི་རྣམ་པར་རྟོག་པ་བཞི་དང་ལྡན་པ་ཡིན་ནོ་ཞེས་པ་ལ་སོགས་གཞུང་དུ་མ་དང་འགལ་བའི་ཕྱིར་རོ། །
གསུམ་པ་ནི་ཨར་ལ་སོགས་པ་བྱང་ཆུབ་སེམས་དཔའི་དྲོད་སོགས་རེ་རེ་ལ་བཞི་བཞི་ཚང་བ་དང་ལྡན་པས་ཉན་རང་གི་མ་ཚང་བ་ལས་ཁྱད་པར་དུ་འཕགས་ཏེ་རྒྱུའི་ཁྱད་པར་བཞིན་ནོ་ཞེས་ཟེར་རོ། །མི་
རིགས་ཏེ་རྟོག་པ་བཞི་གཅིག་ཅར་དུ་སྐྱེ་མི་སྲིད་དེ། རྟོག་གཉིས་གཅིག་ཅར་འཇུག་པ་མེད་ཅེས་པས་སོ། །ཁ་ཅིག་ཀུན་ནས་ཉོན་མོངས་པ་མེད་པའི་གཟུང་བ་མེད་པའི་རྟོག་པ་ན་བཏགས་འཛིན་དང་
གཞན་མེད་པར་ཤེས་པ་དང་ངོ་བོ་གཅིག་པར་ཡོད་ལ་ཉན་རང་ལ་མེད་པས་ཁྱད་པར་དུ་འཕགས་ཞེས་པའང་དེ་ཉིད་ཀྱིས་ཁེགས་སོ། །གཉིས་པ་ནི་བྱང་ཆུབ་སེམས་དཔའི་དྲོད་སོགས་ལ་རང་གི་མཐོང་སྒོམ་

གྱི་སྤང་བྱར་གྱུར་པའི་རྣམ་རྟོག་བཞི་པོ་བདག་ཉིད་དོ་དེ་གྲངས་བཞིན་དུ་ལྡན་ཞིང་རྟེན་པའོ། །གསུམ་པ་རྩོད་པ་སྤངས་པ་ལ་གཉིས་ཏེ། རིམ་གྱིས་སྐྱེ་བ་དང་། །ཁྱད་ཆོས་མི་འཐད་པ་སྤངས་པའོ། ། ། །
དང་པོ་ནི་རང་བཞིན་མེད་པ་མཉམ་དུ་བསྒོམས་པ་ལ་དེ་ལྟར་རྟོགས་པའི་རྟོག་པ་རིམ་གྱིས་སྐྱེ་བ་མི་འཐད་དོ་ཞེ་ན། ཉན་ཐོས་ཀྱི་མཐོང་སྤང་སྤོང་བ་ལྟར་རྟེན་འབྲེལ་གྱི་ཆོས་ཉིད་ཡིན་ནོ། །གཉིས་པ་ལ་
གཉིས་ཏེ། སྤང་བྱ་ཡིན་པས་དང་། བྱེད་ཚིག་མེད་པས་ཁྱད་ཆོས་སུ་མི་འཐད་པ་སྤང་པའོ། །དང་པོ་ནི་རྟོག་པ་སྤང་བྱ་ཡིན་པས་ཉན་རང་མི་སྤོང་བ་ལྟོས་ནས་བྱང་སེམས་སྤོང་བས་ཁྱད་ཆོས་སུ་འགལ་ལོ་སྒྱུ
ཞེ་ན། གཟུང་འཛིན་རང་བཞིན་མེད་པར་རྟོགས་པའི་དགག་པའི་རྣམ་པ་ཅན་བཟང་རྟོག་ཡིན་པས་ཁྱད་ཆོས་སུ་མི་འགལ་ཏེ་ཚོགས་ལམ་གྱི་སེམས་བསྐྱེད་བཞིན་ནོ། །དགག་རྟོག་ཡིན་པར་ཡང་སངས་
རྒྱས་ཡེ་ཤེས་ཀྱིས་གང་ཟག་གི་རྫས་ལ་བརྟན་པ་ཡི་ནི་གང་གིས་ན་འཛིན་པའི་རྣམ་པ་གང་ཟག་ཏུ་སྒྲོ་བཏགས་པ་གཙོར་སེམས་ཅན་ལ་སོགས་པ་ལྟ་བའི་ཡུལ་གྱི་དངོས་པོ་འགོག་པར་བྱེད་པའོ་ཞེས་སོ། །

༄༅། །ཡང་ན་རང་གི་མཐོང་བསྒོམ་གྱི་སྤང་བྱར་མི་ལྡན་པ་ལ་ལྟོས་ནས་འདི་ལ་ལྡན་པས་སྐྱོན་མེད་དོ། །གཉིས་པ་ནི་ལྡན་རྟེན་པས་ཞེས་བྱེད་ཚིག་མེད་པས་ཁྱད་ཆོས་སུ་འགལ་ལོ་ཞེ་ན།
དམིགས་རྣམས་ཡང་ཁྱད་ཆོས་མ་ཡིན་པར་འགྱུར་ཏེ་བྱེད་ཚིག་མེད་པས་སོ། །གལ་ཏེ་བྱེད་ཚིག་གི་སྔར་ཡོད་པ་དང་རང་གིས་བསྡུས་པས་དེར་འགྲུབ་ཅེ་ན། རྒྱས་བཤད་ན་ཁྱད་ཆོས་ཀྱི་བར་ན་།
ཡོད་ཅིང་འཕགས་པས་དེར་བཤད་པས་འགྲུབ་བོ། །ཁྱད་པར་གྱི་གཞིར་འདོད་པ་ལྟར་ན་ལྡན་ཚུལ་བསམ་དགོས་སོ། །གསུམ་པ་བསྡུས་པ་སྤངས་པ་ནི་རྟོགས་པ་ལན་བཞིར་བཤད་པས་ཟློས་སོ་
ཞེ་ན། མ་ཡིན་ཏེ་འདིར་རང་གི་མཐོང་སྒོམ་གྱི་སྤང་བྱར་བཤད་ལ། འོག་མ་གསུམ་ནི་མཐོང་ལམ་རྩེ་མོ་ལ་སོགས་པར་མཚོན་པའི་དོན་དུ་ཡིན་ནོ། །གཉིས་པ་འགྲེལ་བས་བཤད་པ་ལ་གསུམ་སྟེ།
རྩ་བའི་དོན་དངོས་དང་། །རྣམ་པས་བདེན་པ་ལ་དམིགས་པའི་ཚུལ་དང་། །ཐེག་པ་གཞན་དང་འགལ་བར་འདོད་པས་བསྟན་པའོ། །དང་པོ་ཁྱད་པར་གྱི་གཞི་དང་ཆོས་དང་ཡུལ་གསུམ་ལས་དང་པོ་ལ་

བཞི་སྟེ། གང་ཟག་དང་། ངོ་བོ་དང་། །རྒྱུ་དང་། །དབྱེ་བའོ། །དང་པོ་ནི་བྱང་ཆུབ་སེམས་དཔའ་རྣམས་ཀྱིའོ། །གཉིས་པ་ནི་ཐོས་པ་དང་བསམ་པ་རབ་ཀྱི་མཐར་ཕྱིན་པ་ནི་བོགས་དབྱུང་དུ་མེད་པའོ། ། །
དེ་མི་འཐད་དེ་ས་ཐོབ་པས་ཚོགས་ལམ་གྱི་ཐོས་བསམ་དམན་པས་སོ་ཞེ་ན། སྒྲ་རྟགས་ལ་བརྟེན་ནས་རྟོགས་པ་དེ་བས་ལྷག་པ་ས་ཐོབ་པ་ལའང་མེད་ཅེས་པའམ། ཐོས་བསམ་ལ་གཙོར་བྱེད་པའི་
མཐར་ཕྱིན་པའོ། །ཐར་པའི་ཆ་དང་མཐུན་པ་ངོ་བོ་དད་པ་ལ་སོགས་པ་སངས་རྒྱས་སོགས་དམིགས་ཞེས་པས་མཚན་ཉིད་སྟེ་རང་བཞིན་གྱི་དགེ་བའི་འོག་ཏུ་སྟེ་རྗེས་ལའོ། །གསུམ་པ་ལ་
གཉིས་ལས་སྤྱིའི་དོན་དུ་བདེན་པ་བཞི་མངོན་སུམ་དུ་རྟོགས་པ་མཐོང་ལམ་དང་རྗེས་སུ་མཐུན་པ་ངོ་བོ་ནི་འཇིག་རྟེན་པའི་བསྒོམས་པ་ལས་བྱུང་བའོ། །བྱེ་བྲག་གི་ངོ་བོ་ནི་ཆུང་འབྲིང་ཆེ་གསུམ་
ཐམས་ཅད་དྲོད་དུ་མཚུངས་པས་ན་དྲོ་བར་གྱུར་པ་ཞེས་སོགས་སོ། །བཞི་པ་ནི་ཆུང་དང་འབྲིང་དང་ཆེན་པོར་བཞག་གོ །ཅི་སྟེ་ཞེ་ན། ཆུང་དུ་ལ་སོགས་པ་རིམ་གྱིས་སྐྱེ་བས་སོ་

༄༅། །ཞེས་པ་འཐད་པའོ། །ཡང་ན་དབང་པོ་ཞེས་སོགས་སོ། །དེ་སྤྱི་སྐད་དང་བསྟུན་པ་ཡིན་ནམ་ཞེ་ན་བྱང་ཞེས་སོགས་སོ། །གཉིས་པ་ཁྱད་པར་གྱི་ཆོས་ནི་རྒྱས་བཤད་ནས་འཆད་པར་འགྱུར་བའི་
ཞེས་ཏེ་འོག་མ་གསུམ་ལའང་སྦྱར་རོ། །རྙིང་པ་ལས་འབྱུང་བས་ཞེས་པ་འཐད་པས་དེ་ཡན་ཆད་དོ། །གསུམ་པ་ཡུལ་གྱི་ཉན་ཐོས་ཞེས་སོགས་སོ། །ཁྱད་དུ་བྱེད་པ་ལ་ཡུལ་ལ་མེད་དགོས་པས་དེ་
དག་ཇི་ལྟར་སྙམ་ན་དེ་དག་གི་ལུགས་ལས་འབྱུང་ངོ་ཞེས་དྲངས་སོ། །ཇི་སྐད་འབྱུང་ན་གཟུགས་གཟུགས་སུ་རུང་བ་ཚོར་བ་ཉམས་སུ་མྱོང་བ་ལ་སོགས་པ་བདེན་བཞི་དག་པ་ལ་དམིགས་པ་དང་། གང་
ཟག་གི་བདག་དུ་ལྟ་བའི་གཉེན་པོ་ཙམ་ཉིད་ཀྱིས་ཞེས་སོགས་སོ། །མི་རྟག་པ་ལ་སོགས་པ་ཆོས་བཅུ་དྲུག་གི་རྣམ་པར་ཞེས་སོགས་སོ། །གཉིས་པ་ནི་བྱང་སེམས་རྣམས་ཀྱི་ངེས་འབྱེད་ཆ་མཐུན་ནི་ཇི་
ལྟར་སྲིད་པའི་རིགས་པ་བཞིན་བདེན་པ་བཞིའི་དམིགས་པ་ཡིན་ཞེས་སོ། །རྣམ་པ་གང་གིས་ཇི་ལྟར་དམིགས་ཞེ་ན་བཟོད་པ་འབྲིང་ཁ་ཅིག་ཏུ་ནི་དག་དང་ཞེས་རྒྱུའི་སྒོ་ནས་ཆོས་མཆོག་ཆུང་དུ་ཁ་ཅིག་ཏུ་

ནི་དེའི་བྱེད་པ་ཉིད་ཅེས་འབྲས་བུའི་སྒོ་ནས། བཟོད་པ་ཆུང་ངུ་ཁ་ཅིག་ཏུ་ནི་དེ་མེད་པ་ཉིད་ངོ་བོ་ཉིད་ཅེས་ངོ་བོ་ཉིད་ཀྱི་སྒོ་ནས། ལྷག་མ་དགུ་པོ་ཁ་ཅིག་ཏུ་ནི་མངོན་ཞེན་འགོག་སོགས་ཆོས་ཀྱི་རྣམ་པའི་
སྒོ་ནས་སོ། །དེ་ལྟ་བུའི་རྣམ་པ་འཆད་པ་ཅི་སྟེ་ཞེ་ན། དམིགས་རྣམ་རྟོག་པའི་ཐབས་ལ་མཁས་པའི་སྟོབས་ཀྱིས་སོ། །རྒྱུ་ལ་སོགས་པ་བདེན་པ་བཞི་ལ་དམིགས་པ་སྔ་མ་བཞིན་དུ་དེ་དག་ལས་རྣམ་པ་
གཞན་དེ་ཉིད་དང་སངས་རྒྱས་དག་ལ་སོགས་པས་ཀྱང་ཞེས་སོགས་སོ། །རྒྱུའི་སྒོ་ནས་དམིགས་པ་བཟོད་པ་འབྲིང་ཡིན་ནོ་ཞེས་སོགས་མི་སྟོན་པ་ཅི་སྟེ་ཞེ་ན་མདོར་ཞེས་སོ། །གསུམ་པ་ནི་ཁྱེད་རྒྱུ་ལ་
སོགས་ཀྱི་རྣམ་པ་འཆད་ན་དྲི་མེད་བཅུ་དྲུག་རྣམ་གཞན་མེད་ཅེས་བཤད་པ་དང་འགལ་ལོ་ཞེ་ན། ཐེག་པ་ཆེན་པོ་ལས་གཞན་ཆུང་ངུ་ལ་བརྟེན་ནས་ནི་ཡུལ་དུས་གང་དུ་ཡང་འདི་དག་འགལ་ཞེས་བརྗོད་པར་
མི་བྱ་སྟེ་འགལ་བར་འདོད་པའོ། །ཅི་སྟེ་ཞེ་ན་རྒྱུ་མཚན་གང་གི་ཕྱིར་ཞེ་ན་བྱང་ཆུབ་སེམས་དཔའི་ངེས་འབྱེད་ཆ་མཐུན་འདི་ནི་ཉན་རང་གི་ལས་རྣམ་པར་བཞག་པ་གཞན་ཁྱད་འཕགས་ཁོ་ན་ཡིན་ཏེ་དེའི་ཕྱིར་རོ། །

༄༅། །གཉིས་པ་ཁྱད་ཆོས་རྒྱས་བཤད་ལ་གསུམ་སྟེ། དམིགས་རྣམ་རྒྱུ་དང་བཅས་པ་དང་། རྣམ་པར་རྟོག་པ་བཞི་དང་ལྡན་པ་དང་། །ཡོངས་སུ་འཛིན་པའི་ཁྱད་པར་རྒྱས་པར་བཤད་པའོ། །དང་པོ་ལ་གཉིས་
ཏེ། དངོས་དང་། །སྒྲས་བརྗོད་ཚུལ་ལ་ཁྱད་ཡོད་ཀྱང་དོན་རྟོག་ཚུལ་ལ་ཁྱད་མེད་པར་བསྟན་པའོ། །དང་པོ་ནི་དམིགས་པ་ཞེས་སོགས་ཇི་ལྟ་བུ་ཡིན་ཞེ་ན་ཞེས་འདྲི་བ་དེའི་ལན་གདབ་པའི་ཕྱིར་བརྗོད་བྱ་དམ་པ་།
དང་རྣམ་པ་དག་རྗོད་བྱེད་བར་སྐབས་ཞེས་སོ། །འདི་ལ་བཞི་ལས་དྲོད་ལ་གསུམ་ལས་ཆུང་ངུའི་དམིགས་པ་ནི་མི་རྟག་པ་ལ་སོགས་པ་བཅུ་དྲུག་རྟེན་པ་ཅན་གྱི་བདེན་པ་བཞིའོ། །རྣམ་པ་ནི་མངོན་པར་བདེན་
པ་དང་སོགས་པས་ལྷག་པར་གནས་པ་དང་ཀུན་ཤེས་པ་བསྡུས་པ་འགོག་སྟེ་མེད་པའོ། །དེ་ཡང་ཞེན་པའི་གནས་མ་ཡིན་པ་ལ་དང་པོས་ཞེན་པ་དང་། དེ་ཉིད་རྒྱུན་དང་ལྡན་པ་དང་། ཕྱིན་ཅི་ལོག་གི་རྒྱུ་མཚན་འཛིན་
པས་དེ་ཉིད་ངེས་པ་ཡིན་ནོ། །མདོ་ནས་དམིགས་པ་རྗེས་འགྲོའི་རྣམ་པ་བཟློག་པའི་སྒོ་ནས་སྟོན་པས་སྡུག་བསྔལ་གྱི་བདེན་པའི་དབང་དུ་མཛད་དེ་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་

པའི་ཚེ་གཟུགས་མི་རྟག་ཅེས་བྱ་བར་མངོན་པར་ཞེན་པ་དང་ལྷག་པར་གནས་པ་དང་ཀུན་ཤེས་པ་འདི་ནི་བྱང་སེམས་མཐུན་པའི་ཆོས་ལ་སྲེད་པ་སྟེ་སྐྱོན་ཡིན་ནོ། །ཀུན་འབྱུང་གི་གཟུགས་འདི་ལྟར་སྤང་བར་
བྱའོ་འདིས་གཟུགས་སྤང་བར་བྱའོ་ཞེས་སོགས་དང་། །འགོག་པའི་ནི་འདི་ལྟར་འགོག་པ་མངོན་དུ་བྱའོ་འདིས་འགོག་པ་མངོན་དུ་བྱའོ་ཞེས་སོགས་སོ། །ལམ་བདེན་ནི་འདི་ལྟར་ལམ་བསྒོམ་པར་བྱའོ་ཞེས་མངོན་།
པར་ཞེན་པ་དང་ཞེས་སོགས་གསུངས་སོ། །རྒྱུའི་ཁྱད་པར་ནི་ཐེག་པ་གསུམ་ཆར་ཡོན་ཏན་ཡར་ལྡན་དུ་ཐོབ་པའི་རྒྱུ་བྱེད་པས་ཁྱད་པར་དུ་འཕགས་སོ། །འདིར་འཆད་པ་ནི་དྲོད་ཆུང་ངུ་ཡང་དེའི་རྒྱུ་ཡིན་ན་གཞན་ལྟ་
ཅི་སྨོས་ཞེས་གོ་བར་བྱ་བའི་ཕྱིར་རོ། །མདོ་ལས་ཉན་ཐོས་ཀྱི་ས་ལ་སློབས་པར་འདོད་པས་ཀྱང་ཡུམ་མཉན་པར་བྱ་ཞེས་སོགས་སོ། །འབྲིང་གི་དམིགས་པ་ནི་གཟུགས་སོགས་བདེན་པ་བཞི་ལ་ཁྱད་དུ་འདུ་བ་སྟེ་མི་
རྟག་པ་ཡིན་ནོ་ཞེས་སོགས་སྒྲུབ་པའི་ཐ་སྙད་དང་། །འགོད་པ་སྟེ་དོན་སྤྱི་མ་ཡིན་ནོ་ཞེས་སོགས་དགག་པའི་ཐ་སྙད་དེ་ཁོ་ནར་མེད་པས་ཐ་སྙད་དུ་བྱས་པའོ། །དམིགས་པ་ཐམས་ཅད་བདེན་བཞི་ཡིན་ལ་གཞུང་

༄༅། །ནས་བཤད་པ་ཚོ་ཁྱད་པར་དུ་བྱེད་ཆོས་ཡིན་ནོ། །རྣམ་པ་ནི་གནས་བྲལ་ནི་མིང་གི་རྒྱུན་མི་འདྲ་བ་སྟེ། བུམ་པ་མི་རྟག་རྣམ་བུ་བྱས་པ་ཞེས་པ་ལྟ་བུའོ། །གནས་ནི་མིང་གི་རྒྱུན་འདྲ་བ་སྟེ་བུམ་པ་མི་རྟག་
བུམ་པ་ཞེས་སོགས་སོ། །དེ་དག་དོན་དམ་པར་མེད་པའོ། །མདོ་ལས་བཅོམ་ལྡན་འདས་བདག་གི་གཟུགས་ཀྱིས་འདུ་བ་དང་འགོད་པ་མ་འཚལ་མ་དམིགས་ཡང་དག་པར་རྗེས་སུ་མ་མཐོང་སྟེ། བྱང་ཆུབ་སེམས་
དཔའ་ཞེས་གང་ལ་མིང་དུ་དག་པར་བགྱི་བཅོམ་ལྡན་འདས་རྣམ་གྲངས་འདིས་ཀྱང་མིང་དེ་ཡང་གནས་པ་མ་ལགས་ཞེས་སོ། །ཆེན་པོའི་དམིགས་པ་ནི་ཐོགས་བཅས་ཀྱི་དངོས་པོ་ལ་གཟུགས་སོ་ཞེས་སོགས་
བརྡ་སྔོན་དུ་འགྲོ་བས་ཐ་སྙད་བཏགས་པ་ཙམ་མོ། །རྣམ་པ་ནི་དོན་དམ་པར་དགེ་མི་དགེ་ལ་སོགས་པར་སྒྲས་ཞེན་ནས་ཀྱང་བརྗོད་དུ་མེད་པའོ། །མདོ་ལས་བརྡ་དང་ལྡན་པའི་ཆོས་སུ་བཏགས་པ་འདི་ལྟ་སྟེ་བྱང་ཆུབ་
སེམས་དཔའ་ཞེས་བགྱི་བ་གང་ལགས་པ་དེ་ཡང་ཕུང་པོ་ཁམས་སམ་སྐྱེ་མཆེད་དམ་སངས་རྒྱས་ཀྱི་ཆོས་མ་འདྲེས་པའི་བར་གང་གིས་ཀྱང་བརྗོད་པར་བགྱི་བ་མ་ལགས་ཏེ་ཆོས་སུ་བཏགས་པ་ཙམ་དུ་བས་སོ་ཞེས་སོ། །

འགྲེལ་པའི་མངོན་དུ་མ་གྱུར་པ་ལ་མི་གསལ་ཞིང་ཞེན་པའི་མོས་པ་ཡིད་ལ་བྱེད་པས་དངོས་པོ་གཟུགས་སོགས་ལ་ཁྱད་པར་སྒྲུབ་པ་དང་དགག་པ་དག་མི་དམིགས་ཤིང་མངོན་དུ་གྱུར་པ་ལ་གསལ་ཞིང་མཐོང་བའི་དེ་ཁོ་
ན་ཉིད་ཡིད་ལ་བྱེད་པས་དངོས་པོ་གཟུགས་སོགས་དེ་ལ་ཁྱད་པར་བསྒྲུབ་པ་དང་དགག་པ་དག་མ་མཐོང་པའོ། །དྲོད་ཀྱི་དམིགས་རྣམ་གོང་དུ་བསྟན་པ་དེ་ལྟར་ན་དྲོ་བར་གྱུར་བའོ། །དྲོད་ཟེར་བ་ཅི་སྟེ་ཞེ་ན་རྣམ་པར་མི་རྟོག་།
པའི་ཡེ་ཤེས་མཐོང་ལམ་མེ་དང་འདྲ་བའི་སྔ་ལྟས་ཡིན་པའི་ཕྱིར་ཞེས་པ་སྒྲ་བཤད་དོ། །དམིགས་པ་རྣམ་པ་ཡུལ་དུ་ལྡན་པའི་ཡུལ་ཅན་དྲོད་ཆུང་འབྲིང་ཆེན་པོ་རྣམ་པ་གསུམ་མོ། །རྩེ་མོ་ཆུང་ངུའི་དམིགས་པ་གཟུགས་
སོགས་བདེན་བཞིའི་མི་གནས་ཏེ་གནས་པར་བྱ་བས་སྟོང་པའོ། །གནས་བར་བྱ་བས་སྟོང་པ་ཅི་སྟེ་ཞེ་ན་གཟུགས་སོགས་དེ་དག་གི་དོན་དམ་པར་གཟུགས་སོགས་དེའི་ངོ་བོར་རང་བཞིན་མེད་པའི་ཕྱིར་མདོ་ལས་བྱང་
ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་གཟུགས་ལ་གནས་པར་མི་བགྱིའོ། །དེ་ཅིའི་སླད་དུ་ཞེ་ན་གཟུགས་ནི་གཟུགས་ཉིད་ཀྱིས་སྟོང་ངོ་ཞེས་སོ། །རྣམ་པ་ནི་གཟུགས་སོགས་

༄༅། །ཏེ་ཁྱད་པར་མི་རྟག་པ་ལ་སོགས་པར་མི་གནས་ཏེ་གནས་པར་བྱ་བས་སྟོང་ཞེས་སོ། །ཅི་སྟེ་ཞེན་གཟུགས་སོགས་དང་དེའི་ཆོས་ཉིད་སྟོང་པ་ཉིད་དེ་དག་གཅིག་གི་རང་བཞིན་གཅིག་སྟེ་དབྱེར་མེད་པའི་ཕྱིར་
རོ་ཞེས་པའོ། །འབྲིང་གི་དམིགས་པ་ནི་ཁྱད་པར་གྱི་ཆོས་མི་རྟག་པ་ལ་སོགས་པ་དང་དེ་རྣམས་ཀྱི་སྟོང་པ་ཉིད་དེ་དག་གཅིག་གི་རང་བཞིན་གཅིག་སྟེ་དབྱེར་མེད་པའོ། །དབྱེར་མེད་པ་ཅི་སྟེ་ཞེ་ན་མི་རྟག་པ་ལ་སོགས་པ་
དང་དེ་དག་གི་སྟོང་པ་ཉིད་དེ་རྣམས་དོན་དམ་པར་མི་རྟག་པ་ལ་སོགས་པ་དེའི་ངོ་བོས་སྟོང་པའི་ཕྱིར་རོ་ཞེས་པའོ། །རྣམ་པ་ནི་གཟུགས་སོགས་ཀྱི་ཆོས་རྣམས་ངས་འདི་ལྟར་རྟོགས་སོ་ཞེས་མི་འཛིན་པའོ། །ཆེན་པོའི་
དམིགས་པ་ནི་གཟུགས་སོགས་དེ་དག་སྔོན་པོ་སེར་པོ་སྙན་མི་སྙན་ལ་སོགས་པའི་མཚན་མར་མི་མཐོང་བ་སྟེ་མཐོང་བྱ་མ་ཡིན་པའོ། །རྣམ་པ་ནི་ཡོངས་སུ་རྟོག་ཅེས་དྲངས་སོ། །གང་གིས་གང་ལ་ཇི་ལྟར་ཞེས་པའི་ལན་
དུ་ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱིས་ཤེས་རབ་དེ་ཉིད་ངོ་བོ་གཟུགས་ཡིན་ནམ་སེམས་ཡིན། འབྲེལ་པ་ཅན་རྫས་སུ་ཡོད་པའམ་བཏགས་པར་ཡོད་པ་ཡིན། ཡུལ་གང་ཤེས་པས་དེར་འཇོག་ཅེས་ཤེས་རབ་

དང་འབྲེལ་པའི་ཆོས་གསུམ་པོ་ཐམས་ཅད་ན་ཆོས་ཐམས་ཅད་དམིགས་སུ་མེད་པར་ཏེ་དམིགས་པར་བྱ་བ་མ་ཡིན་པའི་ཆོས་ཉིད་དོ། །འགྲེལ་པར་གཟུགས་ལ་སོགས་པ་ཆོས་ཅན་ནོ་མི་གནས་ཏེ་དོན་དམ་པར་གནས་
པས་སྟོང་པ་བསྒྲུབ་བྱའོ། །གཟུགས་ལ་སོགས་པ་ནི་དོན་དམ་པར་གཟུགས་ལགས་པའི་རང་གི་ངོ་བོ་དང་བྲལ་བའི་ངོ་བོ་ཉིད་ཡིན་པས་ཞེས་པ་འཐད་པའོ། །དེ་ཡང་གཅིག་གིས་གཅིག་སྟོང་མ་ཡིན་པས་རང་རང་གི་ངོ་བོ་
སྟོང་པ་ཉིད་ཀྱིས་སོ། །ཡང་གཟུགས་སོགས་དེ་དག་ལ་ཆོས་ཅན་ཡང་དག་པར་ཁྱད་པར་རྟགས་དང་ཞེས་སོགས་བསྒྲུབ་བྱའོ། །དོན་དམ་ནས་ངོ་བོ་གཅིག་སྟེ་དབྱེར་མེད་པ་ཡིན་པས་ཞེས་པའི་བར་འཐད་པའོ། །ཁྱབ་པ་
མེད་དོ་ཞེ་ན་སྟོང་པ་ཉིད་ལ་མི་རྟག་པ་ལ་སོགས་པ་མེད་པའི་ཉིད་ཀྱིས་ཞེས་པའོ། །འབྲིང་གི་མི་རྟག་ཉིད་ལ་སོགས་པ་དང་སྟོང་ཉིད་དག་ཆོས་ཅན་ཡིན་ཞེས་སོགས་བསྒྲུབ་བྱའོ། །ཆོས་ཀྱི་དབྱིངས་ནས་ཡིན་པས་ཀྱི་བར་
འཐད་པའོ། །སྟོབས་མ་ཐོབ་པས་དགེ་བའི་རྩ་བ་གཡོ་བ་སྟེ་ཉམས་པ་སྲིད་པའི་རྩེ་མོ་སྟེ་བཟང་ཤོས་ཡིན་ཞེས་པའོ། །བཟོད་པ་ཆུང་ངུའི་དམིགས་པ་ནི་གཟུགས་སོགས་བདེན་པའི་ངོ་བོ་ཉིད་མེད་པས་ཁྱད་པར་དུ་བྱས་

༄༅། །པའོ། །མདོ་ལས་གཟུགས་ནི་གཟུགས་ཀྱི་ངོ་བོ་ཉིད་དང་བྲལ་བ་སྟེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་སྤྱོད་པའི་ཚེ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་
ཞེས་སོ། །རྣམ་པ་ནི་གཟུགས་སོགས་དེ་བདེན་པའི་ངོ་བོ་ཉིད་མེད་པ་ཉིད་སྣ་ཚོགས་པའི་ངོ་བོ་ཉིད་ཅེས་པའོ། །འབྲིང་གི་དམིགས་པ་གཟུགས་དེ་དག་དོན་དམ་པར་སྐྱེ་བ་འཁོར་བ་མེད་ངེས་འབྱུང་མྱང་འདས་མེད་
པའོ། །རྣམ་པ་ནི་མཚན་དཔེས་བརྒྱན་པས་ལུས་དང་གསུང་དབྱངས་ཡན་ལག་དྲུག་ཅུ་དང་ལྡན་པས་ངག་དང་ཐུགས་རྗེ་ཆེན་པོ་ལགས་ལྡན་པས་ཡིད་དང་། །ཐུབ་མཚན་ཡུལ་ན་གནས་པ་དང། །གསལ་ལ་རྫོགས་
བ་འཕགས་པའི་ཡིན། །ཞེས་པ་ལྟ་བུ་མཚན་དང་སྣོད་བཅུད་ཀྱི་ཞིང་སྟེ་དག་པ་ལྔ་ཐོབ་པའི་རྒྱུ་བྱེད་པའོ། །ཆེན་པོའི་དམིགས་པ་ནི་གཟུགས་སོགས་དེ་དག་ཁྱད་པར་རྟག་མི་རྟག་པ་ལ་སོགས་པ་མཚན་མ་ཐམས་ཅད་
དོན་དམ་པར་མེད་པའོ། །རྣམ་པ་ནི་ཁྱད་པར་མི་རྟག་པ་ལ་སོགས་པ་དོན་དམ་པར་མོས་པ་ཡིད་ལ་བྱེད་པས་མོས་པ་མིན་ཞིང་དེ་ཁོ་ན་ཉིད་ཡིད་ལ་བྱེད་པས་འདུ་ཤེས་པ་མེད་པ་ཉིད་ཡིན་ཏེ་དེ་གཉིས་ཀྱི་ཡུལ་

ལས་འདས་པའོ། །ཅི་སྟེ་ཞེ་ན་དོན་དམ་པར་གཟུགས་ལ་སོགས་པ་དེའི་ཁྱད་ཆོས་ཀྱི་མཚན་མར་མི་སྟེན་ཏེ་བྲལ་བའོ། །དམིགས་རྣམ་གཉིས་བུམ་པས་སྟོང་པ་དང་བུམ་པ་བློའི་ཡུལ་དུ་བྱས་པས་སྟོང་པ་ལྟ་བུའོ། །
མཚན་ཉིད་ཀྱི་ངོ་བོ་ཉིད་མཚོན་བྱ་དང་ངོ་བོ་ཉིད་ཀྱི་མཚན་ཉིད་རྣམ་འཇོག་གི་རྒྱུ་དག་སྟོང་པ་ཉིད་དུ་གཅིག་སྟེ་དབྱེར་མེད་པ་ཉིད་ཀྱིས་ཞེས་དང་། །གཟུགས་སོགས་བདེན་པའོ་དངོས་པོ་མེད་ཉིད་ཀུན་རྫོབ་སྣ་ཚོགས་
པའི་ངོ་བོ་ཉིད་དོ་ཞེས་སོ། །མདོ་ནས་གཟུགས་ཀྱི་རང་བཞིན་ནི་དངོས་པོ་མེད་པའོ་ཞེས་བཤད་པ་དང་འགལ་ལོ་ཞེ་ན་སྐྱེ་བོ་དངོས་པོ་དམིགས་ཅན་གྱི་ངོར་རོ། །ཆོས་ཐམས་ཅད་ཀྱི་རང་གི་ངོ་བོ་ནི་རང་བཞིན་
མེད་པའོ། །ཆོས་ཆེན་པོ་གཟུང་བ་རང་བཞིན་མེད་པ་ལ་བཟོད་པའི་ཕྱིར་ཞེས་སོ། །དེའི་ཡོན་ཏན་ནི་ངན་འགྲོར་སྐྱེ་བ་མེད་པའོ། །ཆོས་མཆོག་ཆུང་ངུའི་དམིགས་པ་ནི་ཆོས་ཐམས་ཅད་སྐྱེ་བ་མེད་པ་དང་
དཔའ་བར་འགྲོ་བ་ལ་སོགས་པའི་ཏིང་ངེ་འཛིན་ནོ། །མདོ་ལས་བྱང་ཆུབ་སེམས་དཔའ་རྣམས་ཀྱི་ཏིང་ངེ་འཛིན་ཆོས་ཐམས་ཅད་སྐྱེ་བ་མེད་པ་ཞེས་བྱ་བ་སྟེ། ཡངས་པ་མདུན་དུ་བྱས་པ་ཚད་མེད་པ་ངེས་པར་ཉན་ཐོས་

༄༅། །དང་རང་སངས་རྒྱས་ཐམས་ཅད་ཀྱིས་མི་འཕྲོག་པའོ། །ཏིང་ངེ་འཛིན་དེས་རྣམ་པར་སྤྱོད་པའི་ཞེས་སོགས་སོ། །རྣམ་པ་ནི་ཏིང་ངེ་འཛིན་ལ་བརྟེན་ནས་སེམས་ཅན་གྱི་དོན་བྱེད་ཅིང་མྱུར་དུ་འཚང་རྒྱ་བ་
སྟེ། །མདོ་ལས་དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་གང་ཞེ་ན་ཏིང་ངེ་འཛིན་གང་གིས་ཏིང་ངེ་འཛིན་ཐམས་ཅད་ཀྱི་སྤྱོད་ཡུལ་ཉམས་སུ་མྱོང་བར་འགྱུར་བ་སྟེ་དེ་ནི་དཔའ་བར་འགྲོ་བ་ཞེས་བྱ་བའི་ཏིང་ངེ་
འཛིན་ཏོ་ཞེས་སོ། །འབྲིང་གི་དམིགས་པ་ནི་ལུང་སྟོན་པའི་རྒྱུ་ཏིང་ངེ་འཛིན་ལ་སོགས་པའོ། །མདོ་ལས་བྱང་སེམས་ཆེན་པོ་ཏིང་ངེ་འཛིན་དེ་དག་གིས་གནས་པ་དེ་ནི་སྔོན་གྱི་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ་ཞེས་སོ། །རྣམ་པ་ནི་བདག་ནི་མཉམ་པར་བཞག་པའོ་ཞེས་པ་ལ་སོགས་པའི་རློམ་
པ་ཟད་དེ་མེད་པའོ། །མདོ་ལས་བདག་ནི་སྙོམ་པར་འཇུག་གོ །བདག་གིས་མཉམ་པར་བཞག་པར་བྱའོ། །བདག་ནི་མཉམ་པར་བཞག་པར་གྱུར་ཏོ་ཞེས་རློམ་སེམས་སུ་འགྱུར་བ་མེད་དོ་ཞེས་སོ། །ཆེན་པོའི་།

དམིགས་པ་ནི་སྒོམ་པ་པོ་བྱང་ཆུབ་སེམས་དཔའ་དང་ངོ་བོ་ཏིང་ངེ་འཛིན་དང་ཤེས་རབ་གསུམ་པོ་ངོ་བོ་གཅིག་སྟེ་དབྱེད་མེད་པའོ། །མདོ་ལས་ཡུམ་ཡང་གཞན་ལ་ཏིང་ངེ་འཛིན་ཡང་གཞན་བྱང་ཆུབ་སེམས་དཔའ་ཡང་
གཞན་ཞེས་བྱ་བ་མེད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་ཀྱང་ཏིང་ངེ་འཛིན་ལ་ཏིང་ངེ་འཛིན་ཉིད་ཀྱང་བྱང་ཆུབ་སེམས་དཔའོ་ཞེས་སོ། །རྣམ་པ་ནི་ཏིང་ངེ་འཛིན་སྒོམ་པ་པོ་ལ་སོགས་པར་རྣམ་པར་མི་རྟོག་པའོ། །མདོ་
ལས་ཆོས་ཐམས་ཅད་མེད་པའི་ཕྱིར་རྟོག་པ་མེད་དོད་ལྟར་ཏིང་ངེ་འཛིན་དེ་ལ་རྟོག་པ་མེད་དོ་ཞེས་སོ། །མཇུག་བསྡུ་བ་ནི་དེ་ལྟར་ཞེས་སོགས་ཏེ། མདོ་ལས་ཕྱིར་མི་ལྡོག་པའི་བྱང་ཆུབ་སེམས་དཔའི་ས་ལ་མི་གནས་
པའི་ཚུལ་གྱིས་གནས་པར་རིག་པར་བགྱིའོ། །བྱང་ཆུབ་སེམས་དཔའ་ཆེན་པོ་ཡུམ་དང་མ་བྲལ་བར་ཤེས་པར་བྱའོ། །བྱང་ཆུབ་སེམས་དཔའ་ཆེན་པོ་དེ་ནི་རྣམ་པ་ཐམས་ཅད་མཁྱེན་པ་ཉིད་ལ་ཉེ་བར་རིག་པར་བྱའོ། །
བྱང་ཆུབ་སེམས་དཔའི་ཏིང་ངེ་འཛིན་དང་གཟུངས་ཀྱི་སྒོ་ཡང་མངོན་པར་འགྲུབ་པར་འགྱུར་ཞེས་ཏེ་ཕྱི་མ་འཕགས་པའི་མདོ་ལ་ཡོད་དོ། །རྐང་པ་གཉིས་པོའི་འགྲེལ་བ་སྔར་སོང་ཞིང་ད་ཡང་འགྲུབ་བོ། །འགྲེལ་བར་ཏིང་

༄༅། །ངེ་འཛིན་གྱི་བྱེད་པ་འཇུག་ཅེས་སོ། །གང་གི་སྟོབས་ཀྱིས་ཞེན་བྱང་ཆུབ་སེམས་དཔའ་རང་གི་ཞེས་སོགས་སོ། །ཚུལ་ཇི་ལྟར་ཞེ་ན། ལྷུན་གྱིས་འགྲུབ་སྟེ་འབད་མེད་དུའོ། །གང་ལ་ཞེ་ན་
གནས་འཇིག་རྟེན་གྱི་ཁམས་ཐམས་ཅད་ན་གནས་པའི་སེམས་ཅན་ལའོ། །མཉམ་པར་འཇུག་གང་ཞེ་ན་རང་རང་གི་སྐལ་བ་ཇི་ལྟ་བ་བཞིན་དུའོ། །ལུང་སྟོན་པར་མཛད་པ་དེ་ནི་རྟེན་འབྲེལ་གྱི་ཆོས་ཉིད་དོ་།
ཞེས་སོ། །སུ་ལ་ཞེ་ན་ཡུམ་གྱི་རྟོག་པ་ལ་ཡང་དག་ཞེས་སོགས་སོ། །སུ་ཞེ་ན་སངས་རྒྱས་རྣམས་སོ། །ད་ལྟར་བདག་ནི་མཉམ་པར་བཞག་པའོ་ཞེས་ཏེ་སོགས་པར་འདས་མ་འོངས་བསྡུའོ། །དེ་ཅི་སྟེ་ཞེ་ན་བསྒྲུབ་
པའི་རྣམ་པར་རྟོག་པ་ཞེས་ཏེ་གཞུང་དུ་མ་དང་འགལ་ལོ། །ཏིང་ངེ་འཛིན་དང་ཞེས་སོགས་ཏེ་ཆོས་ཉིད་སྟོང་པ་ཉིད་ཀྱིས་ཞེས་པ་འཐད་པའོ། །ཏིང་ངེ་འཛིན་སོགས་གསུམ་དུ་མི་རྟོག་པ་ནི་དམིགས་རྣམ་རྟོགས་
པའི་ཐབས་ཁྱད་པར་ཅན་དམ་པའོ་ཞེའོ། །མི་རྟོག་པ་ཅི་སྟེ་ཞེ་ན་གསུམ་པའམ་སྤྱིར་ཆོས་ཐམས་ཅད་དོན་དམ་པ་ཡོད་པ་མ་ཡིན་པ་ཉིད་ཀྱིས་སོ། །འཇིག་རྟེན་པའི་ཆོས་ཐམས་ཅད་ཀྱི་མཆོག་མཐར་ཐུག་

ཡིན་པའི་ཕྱིར་རོ། །གཉིས་པ་སྒྲས་བརྗོད་ཚུལ་ཐ་དད་ཀྱང་དོན་རྟོགས་ཚུལ་སྐྱོན་མེད་པར་བསྟན་པ་ནི་སྤྱིར་དམིགས་པ་ཁྱད་པར་ཅན་གྱི་ཆོས་བརྗོད་པའི་ཚིག་གིས་བརྗོད་པར་བྱ་དགོས་པ་ཡིན། རྣམ་པ་ཁྱད་
པར་ཅན་གྱི་ཆོས་བརྗོད་པའི་ཚིག་གིས་བརྗོད་པར་བྱ་དགོས་པ་ཡིན་ཞེས་སོ། །འོ་ན་དེ་ལྟར་བརྗོད་དམ་ཞེ་ན་ཡིན་ཡང་དམིགས་པའི་མི་རྟག་པ་ལ་སོགས་པ་བདེན་པའི་རྟེན་ཅན་ཞེས་བྱ་བ་མ་གཏོགས་པར་
དམིགས་པ་དང་རྣམ་པ་ཁྱད་པར་ཅན་གྱི་ཆོས་བརྗོད་པ་ཐམས་ཅད་དུ་བརྗོད་པ་ནི་ཆོས་བརྗོད་པས་ཁྱད་པར་གཞན་སྤོང་སྟེ་མི་རྟེན་པ་དང་ཆོས་ཅན་བརྗོད་པས་ཁྱད་པར་གཞན་མི་སྤོང་སྟེ་རྟེན་པ་ཙམ་མ་རྟོགས་
པར་ཆོས་དང་ཆོས་ཅན་བརྗོད་པ་འདི་དག་ལ་རྟོགས་པར་བྱ་བའི་དོན་ཆོས་དང་ཆོས་ཅན་གྱི་ཚོགས་དོན་རྟོགས་པ་ལ་ཁྱད་པར་ནི་འགའ་ཡང་མེད་དོ་ཞེས་ཆོས་གྲགས་ཀྱི་ལུགས་ལས་བྱུང་ཞེས་ཏེ་སྒྲ་མི་རྟག་གམ་ཞེས་
དྲི་བ་ན་མི་རྟག་ཅེས་ཆོས་སམ་སྒྲ་མི་རྟག་ཅེས་ཆོས་ཅན་བརྗོད་ཀྱང་ཚོགས་དོན་གོ་བ་ལྟར་དམིགས་པ་དང་རྣམ་པ་ཡིས་ཁྱད་པར་འཕགས་ཞེས་པ་ལ་དམིགས་པ་བདེན་བཞི་རྣམ་པ་བཅུ་དྲུག་ཉན་ཐོས་

༄༅། །ལ་ཡང་ཡོད་པས་གང་གིས་འཕགས་སྙམ་པ་ལ་འདུ་འགོད་མེད་ཅེས་ཆོས་སམ་བདེན་བཞི་འདུ་འགོད་མེད་ཅེས་ཆོས་ཅན་བརྗོད་ཀྱང་བདེན་བཞི་དང་ཚོགས་དོན་རྟོགས་སོ། །ལན་གྱི་རྣམ་པ་
གཅིག་ཏུ་ན་ཚིག་ལེའུར་བྱས་པ་ལྡེབ་པའི་ངོར་དམིགས་པ་བདེན་བཞིའི་རྣམ་པ་བཅུ་དྲུག་ཉན་ཐོས་ལ་ཡང་ཡོད་པས་གང་གིས་འཕགས་སྙམ་པ་ལ་འདུ་འགོད་མེད་ཅེས་ཆོས་སམ་བདེན་བཞི་འདུ་འགོད་མེད་
ཅེས་ཆོས་ཅན་བརྗོད་ཅིང་བདེན་བཞི་དང་ཚོགས་དོན་རྟོགས་སོ། །ལན་གྱི་རྣམ་པ་གཅིག་ཏུ་ན་ཚིག་ལེའུར་བྱས་པ་བསྡེབས་པའི་ངོར་དམིགས་པ་དང་པོའི་ཆོས་ཅན་བརྗོད་པ་ལས་ཐ་དད་པར་ཆོས་བརྗོད་
པས་བརྗོད་ཀྱང་དྲོད་ཆུང་ངུའི་རྣམ་པ་མངོན་པར་ཞེན་པ་ལ་སོགས་པ་བཀག་པ་དང་ལྡན་པ་དག་ལ་སོགས་པ་སྡུག་བསྔལ་ལ་སོགས་པའི་བདེན་པར་རྟོགས་ཤིང་ཁོང་དུ་ཆུད་པ་ཁོ་ན་རྣམ་པར་བྱ་བ་ཡིན་ཏེ་ཅེས་
དང༌། འགྱུར་བའི་ཕྱིར་ལ་རྙིང་པ་ན་ཞེས་བྱ་བ་ལ་སོགས་ཡོད་པ་ལེགས་སོ། །དྲོད་འབྲིང་གི་དམིགས་པ་དེ་ཁོ་ནར་བསྒྲུབ་པ་འདུ་བ་དང་དགག་པ་འགོད་པ་དང་བྲལ་བ་ལ་སོགས་པ་སྡུག་བསྔལ་ལ་སོགས་པ་བདེན་

པར་བརྟོག་པ་ཁོ་ན་དམིགས་པ་བྱ་བ་ཡིན་ཏེ་འོག་མ་ལམ་ཤེས་ཀྱི་ཉན་རང་གི་ངེས་འབྱེད་ཡན་ལག་ལ་སོགས་པ་དག་ཅེས་སོགས་སོ། །གཉིས་རྟོག་པ་ལ་གསུམ་སྟེ། བསྟན་བཤད་བསྡུ་བའོ། །དང་པོ་ནི་གཟུང་
བར་རྟོག་པ་དབྱེ་གཞིའོ། །རྣམ་པ་གཉིས་ནི་གྲངས་ཀྱི་དབྱེ་བའོ། །འབྱེད་པའི་རྒྱུ་མཚན་ནི་གཞི་དང་ཞེས་ཏེ་འཕགས་པས་མདོའི་རྗེས་སུ་འབྲངས་ནས་གཞི་དངོས་པོ་ཙམ་ལ་རྟེན་པ་ཞེས་སོ། །སེང་བཟང་གིས་
འདི་ཉིད་ཀྱི་གཉེན་པོའི་ཟླས་ཀུན་ནས་ཉོན་མོངས་པའོ། །གཟུང་རྟོག་དེ་ནི་རྣམ་པ་དགུའོ། །གཉིས་དྲིལ་བ་ལའམ་ཞེ་ན་སོ་སོར་ཞེས་ཏེ་དང་པོ་ལ་ཡུལ་རྨོངས་སོགས་ཀྱི་བྱེ་བྲག་གིས་དང་གཉིས་པ་ལ་ཕུང་སོགས་
ཀྱི་བྱེ་བྲག་གིས་སོ། །འཛིན་པའི་རྟོག་པ་ཉིད་ནི་དབྱེ་གཞིའོ། །རྣམ་པ་གཉིས་སུ་འདོད་ནི་གྲངས་ཀྱི་དབྱེ་བའོ། །འབྱེད་པའི་རྒྱུ་མཚན་གྱི་ནི་རྫས་དང་བཏགས་པའི་རྟེན་ཅན་གྱིས་སོ། །གཟུང་རྟོག་ལ་སོ་སོར་
ཡུལ་གྱི་དབྱེ་བས་དགུ་ཡོད་པ་དེ་བཞིན་དུ་འཛིན་རྟོག་ལ་ཡང་དགུའོ། །ཡུལ་ནི་རང་དབང་ཞེས་སོགས་སོ། །གཉིས་པ་ནི་རྩ་བར་མདོར་བསྟན་པ་དེ་ལ་མདོར་བསྡུས་པའི་དོན་རྒྱས་པར་བཤད་པ་ནི་འདི་ཡིན་

༄༅། །ཏེ་ཞེས་པ་ལ་བཞི་ལས་དང་པོ་ཀུན་ནས་ཉོན་མོངས་པའི་རྟེན་ཅན་གྱི་གཟུང་བར་རྣམ་པར་རྟོག་པ་དགུ་པོ་རྣམས་དང་ཞེས་སོ། །དགུར་འཇོག་པ་ནི་ཡུལ་གྱི་དབྱེ་བས་སོ། །འོག་མ་གསུམ་ལའང་
སྦྱར་རོ། །ཡུལ་ནི་མ་རིག་པ་ནི་ལས་རྒྱུ་འབྲས་དང་དེ་ཁོ་ན་མི་ཤེས་པའོ། །དེས་ཀུན་ནས་སླང་པས་གཟུགས་སོགས་ཟག་བཅས་ཀྱི་ཕུང་པོ་ལྔ་འགྲུབ་པའོ། །དེ་ལ་རྟེན་ཚོར་བ་ལ་སོགས་ནི་མིང་ཏེ་མིང་ལྟར་
ཐོགས་པ་མེད་པའི་ཕྱིར་རོ། །གཟུགས་ནི་གཟུགས་ཀྱི་ཕུང་པོ་སྟེ་དེ་དག་ལ་ཞེན་པའོ། །དེ་དག་ལ་རྟག་ཆད་དུ་ཆགས་པའོ། །དེ་ལས་ཀུན་ནས་ཉོན་མོངས་ཀྱི་རྟེན་འབྲེལ་ལུགས་མཐུན་དང་སེམས་བསྐྱེད་ནས་
སངས་རྒྱས་ཀྱི་བར་རྣམ་བྱང་མི་ཤེས་པ་དང་། དེ་གཉིས་མ་ཤེས་བས་ཉེས་དམིགས་སྦྱིན་སོགས་འཕགས་པའི་ལམ་ལ་མི་གནས་པ་དང་དམིགས་པ་ནི་ཕར་ཕྱིན་དྲུག་ལ་དམིགས་ནས་རྣམ་མཁྱེན་ཐོབ་པར་མི་ཤེས་
པའི་མ་རིག་པ་སྐྱེ་བའམ་ཡང་ན་སེར་སྣ་ལགས་སོ། །བདག་ལ་སོགས་ནི་སེམས་ཅན་ལ་སོགས་པའོ། །རྣམ་དག་འགོག་པའོ་དེ་སྐྱེད་པ་ལམ་མོ་སོགས་སུ་འགོག་པ་བསྡུའོ། །དེ་ཉོན་མོངས་མིན་ཡང་མིང་ལ་སྐྲག་

ནས་ཉོན་མོངས་སྐྱེ་བས་སམ་ལམ་གྱིས་བྲལ་བར་བྱར་རུང་བ་དང་འགོག་པ་དེ་དང་བྲལ་བས་མཚན་ཉིད་ཤེས་བྱེད་ཀྱི་དབང་དུ་བྱས་སོ་གསུངས་སོ། །གཉིས་པ་ལ་བདེན་པ་མཐོང་བའི་ཕུང་པོ་ལྔ་དང་། སྐྱེ་བའི་སྒོ་ནི་
རྣམ་བྱང་གི་ཁྱད་པར་སྐྱེད་པའི་རྐྱེན་སྐྱེ་མཆེད་དོ། །རིགས་ནི་རྣམ་བྱང་གི་ངོ་བོ་སྐྱེད་པའི་རྒྱུ་ཁམས་སོ། །སྐྱེ་བ་ནི་མ་རིག་པ་ལ་སོགས་འགག་པས་འགོག་པ་སྐྱེ་བའོ། །སྟོང་པ་ཉིད་བཅུ་དྲུག་དྲི་བྲལ་ལམ་དེ་འཇལ་།
བའི་ཡེ་ཤེས་སོ། །སྦྱིན་སོགས་ཕ་རོལ་ཏུ་ཕྱིན་པའི་དོན་ཞེས་ཏེ་དོན་སྨོས་པ་ནི་སེར་སྣ་ལ་སོགས་ཀྱི་གཉེན་པོ་བྱེད་ཙམ་ནི་ཕར་ཕྱིན་མ་ཡིན་པས་བདག་གཞན་གཉིས་ཀའི་དོན་ཕུན་སུམ་ཚོགས་པ་གཅིག་དེ་
ཡིན་ནོ་ཞེས་བསྟན་པའི་དོན་དུའོ་ཞེས་འཕགས་པས་བཤད་དོ། ། མཐོང་བའི་ལམ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་མདོ་ལས་བཤད་པ་འདིར་མཐོང་བའི་ལམ་ཟེར་བ་ནི་རྒྱན་ལས། རྒྱལ་
སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་ཅད་ནི། །རྟག་ཏུ་མཐོང་བའི་ལམ་དེ་དང་། །ལྷན་ཅིག་ཏུ་ནི་ཐོབ་པར་འདོད། །ཅེས་པའི་རྗེས་སུ་འབྲངས་པའོ། །སྒོམ་པའི་ལམ་ནི་བསམ་གཏན་ལགས་

༄༅། །ཏེ་འཇིག་རྟེན་པའི་སྒོམ་ལམ་ཡིན་ལ་དེ་ལས་འདས་པའི་རྟེན་ཡིན་པས་སོ། །མི་སློབ་པའི་ལམ་ནི་སྟོབས་ལ་སོགས་པ་སྟེ་མི་སློབ་པའི་ཆོས་ཡིན་པས་སོ། །གསུམ་པ་ནི་བདག་གི་རང་བཞིན་དང་
བྱེད་ལས་གཉིས་ལས་དང་པོ་ནི་བདག་རང་དབང་ཅན་ནི་རང་གཞན་ལ་རག་མ་ལས་ཤིང་གཞན་ཐམས་ཅད་ལ་དབང་བསྒྱུར་བས་ནའོ། །མདོ་ལས་གཉེན་པོའི་སྒོ་ནས་བདག་ཉེ་བར་མི་དམིགས་ཞེས་གསུངས་སོ། ། 
ཕུང་བོ་ལྔ་དུ་མར་དབྱེར་མེད་པས་གཅིག་པུ་དང་སྐྱེས་མཆེད་དྲུག་དངོས་པོ་ཐམས་ཅད་ཀྱི་རྒྱུར་འདོད་པས་རྒྱུ་དང་ཁམས་མིག་གིས་ལྟ་བ་པོ་ནས་ཡིད་ཀྱིས་ཤེས་པ་པོའི་བར་བསྡུས་པའི་བདག་དང་། ། གཉིས་པ་
ནི་བདག་མ་རིག་པ་ལ་སོགས་པ་ཀུན་ནས་ཉོན་མོངས་ཀྱི་རྟེན་བྱེད་པ་དང་། བསམ་གཏན་གཟུགས་མེད་འོག་ལ་འདོད་ཆགས་དང་བྲལ་བའི་རྟེན་བྱེད་པ་དང་། བདེན་པ་བཞི་མངོན་སུམ་དུ་མཐོང་བའི་ལམ་དང་།
རྣམ་ཐར་ལ་སོགས་པ་སྒོམ་པའི་ལམ་དང་། སྟོབས་ལ་སོགས་པ་དོན་བྱས་པ་ལ་མི་སློབ་པའི་ལམ་གྱི་རྣམ་གྲངས་ཏེ་རྟེན་བྱེད་པ་ལ་ཞེས་སོ། །བཞི་པ་ནི་གཉིས་ཏེ། རིགས་ལྔའི་སེམས་ཅན་དང་། །འཕགས་པའི་

གང་ཟག་གདགས་པའི་གཞིའོ། །དང་པོ་ཟག་བཅས་ཀྱི་ཕུང་པོ་ལྔ་དང་སྐྱེ་མཆེད་བཅུ་གཉིས་དང་། །ཁམས་བཅོ་བརྒྱད་དང་། །རྟེན་ཅིང་འབྲེལ་པར་འབྱུང་བ་བཅུ་གཉིས་ལུགས་མཐུན་ནོ། །གཉིས་པ་ལ་གཉིས་ཏེ།
སྤྱིར་བསྟན་པ་དང་། །སོ་སོར་བཤད་པའོ། །དང་པོ་ནི་སྦྱིན་སོགས་རྣམ་བྱང་ངོ། །གཉིས་པ་ལ་གསུམ་སྟེ། སྤྱིར་འཕགས་པ་སློབ་པ་ཙམ་དང་། བྱང་ཆུབ་སེམས་དཔའ་འཕགས་པ་ཁོ་ན་དང་། །སངས་རྒྱས་
འཕགས་པ་ཁོ་ནའི་གདགས་གཞིའོ། །དང་པོ་ནི་རྣམ་ཐར་སྒོ་གསུམ་མཐོང་བ་དང་། །བསམ་གཏན་དང་གཟུགས་མེད་སྒོམ་པའི་ལམ་མོ། །གཉིས་པ་ནི་ས་བཅུའི་སྟོང་ཉིད་རྟོགས་པའི་ཁྱད་པར་གྱི་ལམ་མོ། །
གསུམ་པ་ནི་སྟོབས་ལ་སོགས་པ་མི་སློབ་པའི་ལམ་མོ། །གསུམ་པ་མཇུག་བསྡུ་བ་ནི་དེ་ལྟ་བུའི་ཞེས་སོགས་སོ། །གསུམ་པ་ཡོངས་སུ་འཛིན་པ་སྟོན་པ་ནི་ཚིགས་སུ་ཞེས་སོགས་ཏེ་བྱམས་པའི་བསྟན་བཅོས་
ལ་གོ་རིམ་མི་མཐུན་པའི་ཉེས་པ་ཡོད་དོ་ཞེས་རྩོད་པ་ཁོང་ནས་འདོན་ནོ། །ལན་ནི་མདོར་བསྟན་དུ་རྟོགས་པ་ཕྱི་ནས་སྟོན་པའི་རྒྱུ་དང་རྣམ་རྟོག་བཞི་ལྡན་པ་ཡོངས་སུ་འཛིན་པ་ཞེས་བརྗོད་ན་དྲོད་སོགས་དང་རྟོག་

༄༅། །པ་བཞི་འབྲེལ་པས་མི་འགྲུབ་པས་ཚིགས་སུ་བཅད་པ་སྦྱར་བ་དང་མཐུན་པར་མདོར་བསྟན་དུ་ཡོངས་སུ་འཛིན་པ་སྔར་གསུངས་སོ་ཞེས་སོ། །རྒྱས་བཤད་དུ་ཡོངས་འཛིན་ཕྱི་ནས་སྟོན་པའི་རྒྱུ་
མཚན ་ནི་ཡང་རྟོགས་པའི་འཇུག་ཐོགས་སུ་ཞེས་སོ། །དགོས་པ་ཅིའི་དོན་དུ་ཞེ་ན་ཡོངས་འཛིན་དེའི་སྟོབས་ཀྱིས་ཇི་སྐད་བཤད་པའི་རྟོགས་པ་ཡང་ཁྱད་པར་དུ་འགྱུར་རོ་ཞེས་བསྟན་པའི་ཕྱིར་རོ། །འདིར་མ་བསྟན་
ན་གཞན་གསུམ་དེས་གཟུང་བས་ཁྱད་པར་དུ་འགྱུར་ཡང་རྟོག་པ་ཁྱད་པར་དུ་འགྱུར་བར་མི་འགྲུབ་པའོ། །གལ་ཏེ་དམིགས་རྣམ་ཤེས་བྱ་དང་རྟོགས་པ་སྤང་བྱ་ཡིན་པས་ཁྱད་པར་དུ་འགྱུར་བ་མི་འཐད་དོ་ཞེ་ན། རྟོགས་
པའི་བློ་ཁྱད་པར་དུ་འགྱུར་བ་དང་སྤང་དུ་རུང་བར་འགྱུར་བའོ། །འདི་ལ་འཕགས་པ་ལྟར་ན་གཉིས་ཏེ། ཐབས་ལ་མཁས་པ་དང་། །དགེ་བའི་བཤེས་གཉེན་གྱིས་ཡོངས་སུ་འཛིན་པའོ། །དང་པོ་མདོ་ལས་མི་སྐྲག་པ་ལ་
སོགས་པའི་རྒྱུ་ཐབས་ལ་མཁས་པ་གང་ལགས་ཞེས་པའི་ལན་དུ་རབ་འབྱོར་བྱང་ཆུབ་སེམས་དཔའ་ཆེན་པོ་ཡུམ་ལ་སྤྱོད་པའི་ཚེ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་ཀྱིས་གཟུགས་མི་རྟག་གོ་

ཞེས་སོ་སོར་རྟོགས་ཀྱང་དེ་མི་དམིགས་སོ་ཞེས་སོགས་ནི་སེམས་མི་འགོང་པ་ཉིད་ལ་སོགས་ཞེས་པའོ། །སྐྲག་པ་ལ་སོགས་པའི་རྒྱུར་གྱུར་པའི་ཐབས་ལ་མི་མཁས་པ་གང་ལགས་ཞེས་པའི་ལན་དུ་རབ་འབྱོར་
འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱེད་པ་དང་བྲལ་བས་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་ཞིང་དམིགས་ཏེ་
ཡུམ་དེས་ཀྱང་རློམ་སེམས་སུ་བྱེད་པ་དང་ཞེས་སོ། །དེའི་མི་མཐུན་ཕྱོགས་ཐབས་ལ་མི་མཁས་པ་བོར་བ་ནི་དེའི་ཁྱད་པར་རོ། །གཉིས་པ་ནི་མི་སྐྲག་པ་ལ་སོགས་པའི་དགེ་བའི་བཤེས་གཉེན་གང་ལགས་
ཞེས་པའི་ལན་དུ་རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་བའི་བཤེས་གཉེན་ནི་གང་དེ་ལ་གཟུགས་མི་རྟག་ཅེས་བྱ་བར་དེ་མི་དམིགས་པའི་ཚུལ་གྱིས་ཆོས་སྟོན་ཅིང་དགེ་བའི་རྩ་བ་དེ་
དག་ཐམས་ཅད་མཁྱེན་པ་ཉིད་མ་གཏོགས་པར་ཉན་ཐོས་དང་རང་སངས་རྒྱས་ཀྱི་སར་ཡོངས་སུ་བསྔོར་མི་འཇུག་པའོ་ཞེས་པ་ནི་ངོ་བོ་ཉིད་མེད་སོགས་སྟོན་བྱེད་ཅེས་པའོ། །སྐྲག་པ་ལ་སོགས་པའི་

༄༅། །ཐབས་ལ་མི་མཁས་པ་གང་ཞེས་དྲིས་པའི་ལན་དུ་རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་སྡིག་པའི་གྲོགས་པོ་ནི་གང་ཞིག་ཡུམ་དང་བྲལ་བར་བྱེད་པ་དང་ཞེས་དེའི་མི་
མཐུན་ཕྱོགས་སྡིག་པའི་གྲོགས་པོ་བོར་བ་ཞེས་པ་མདོ་དང་འགྲིག་གོ །སེང་བཟང་དགེ་བའི་བཤེས་གཉེན་ཁོ་ནའི་ཡོངས་འཛིན་འཆད་པས་དུས་དང་གནས་སྐབས་ཀྱི་རྣམ་པ་ཀུན་ཏུ་ཡོངས་འཛིན་ཡིན་ཞེས་
ཏེ་འདི་ལ་གསུམ་སྟེ། ཤེས་རབ་ཀྱི་ཁྱད་པར་ནི་སྟོང་ཉིད་ལ་སེམས་མི་འགོང་བ་ནི་མི་སྔངས་པའོ། །སོགས་པར་མི་སྐྲག་པ་ལགས་བསྡུའོ། །མདོ་ལས་གཟུགས་མི་རྟག་ཅེས་བྱ་བར་སོ་སོར་རྟོགས་ཀྱང་དེ་མི་
དམིགས་སོ་ཞེས་སོ། །གཉིས་པ་ཆོས་སྟོན་པའི་ཁྱད་པར་ལ་གཉིས་ཏེ། ཕན་པ་ཐོབ་པའི་དོན་དུ་བླང་བྱའི་དོན་སྟོན་པ་དང་། མི་ཕན་པ་སྤང་བའི་དོན་དུ་དོར་བྱའི་དོན་སྟོན་པའོ། །དང་པོ་གཉིས་ཏེ། ཤེས་རབ་ཀྱི་
དམིགས་པ་ཆོས་ཐམས་ཅད་བདག་མེད་པར་སྟོན་པ་དང་། ཐབས་ཀྱི་དམིགས་པ་དགེ་བ་རྣམ་མཁྱེན་དུ་བསྔོ་བ་སྟོན་པའོ། །དང་པོ་ནི་གང་དེ་ལ་གཟུགས་མི་རྟག་ཅེས་བྱ་བར་དེ་མི་དམིགས་པའི་ཚུལ་གྱིས་ཆོས་

སྟོན་ཅིང་ཞེས་པ་དེ་ཉིད་འདིར་ཡང་ངོ་བོ་ཉིད་མེད་སྟོན་པར་བྱེད་ཅེས་སོ། །གཉིས་པ་ནི་དགེ་བའི་རྩ་བ་དེ་དག་ཐམས་ཅད་ཀྱང་རྣམ་པ་ཞེས་སོགས་སོ། །གཉིས་པ་ལ་གཉིས་ཏེ། ད་ལྟར་གྱི་དོན་ཡུམ་དང་། མ་
འོངས་པའི་དོན་བྱང་ཆུབ་དང་འབྲལ་བར་བྱེད་པའི་བདུད་ལས་སྤོང་བར་སྟོན་པའོ། །དང་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་མཉན་པར་མི་བྱའོ་ཞེས་སོགས་དང་། །ཉན་ཐོས་ཀྱི་མདོ་ལ་སོགས་པ་སྟོན་པ་ནི་།
བདུད་ལས་ཡིན་པས་སྤོངས་ཤིག་ཅེས་ཆོས་སྟོན་པའོ། །གཉིས་པ་ནི་བྱང་ཆུབ་ཀྱི་རྒྱུ་སེམས་བསྐྱེད་ལས་ཟློག་ཅིང་ཉན་རང་གི་ས་ལ་སྦྱོར་བ་བདུད་ལས་ཡིན་པས་སྤོངས་ཤིག་ཅེས་སྟོན་པ་སྟེ་གསུམ་པོ་ནི་ཕྱོགས་
སྟོན་བྱེད་ཅེས་པའོ། །གསུམ་པ་སྤང་བའི་ཁྱད་པར་ནི་ཕར་ཕྱིན་དྲུག་པོ་དེའི་མི་མཐུན་ཕྱོགས་བོར་ཞིང་སྦྱངས་བའོ། །འགྲེལ་པར་དགེ་བའི་བཤེས་གཉེན་ཡིན་པས་དྲོད་སོགས་ཀྱི་ཡོངས་འཛིན་པ་ཡིན་ནོ་ཞེས་
ས༑༑གསུམ་ལས་ཤེས་རབ་ནི་སེམས་ཞེས་སོགས་སོ། །ཆོས་སྟོན་པ་ནི་ཐབས་ཞེས་སོགས་སོ། །སྤང་བ་ནི་མི་མཐུན་ཞེས་སོ། །གཉིས་པ་རྒྱུ་ཚོགས་ལ་བཞི་ལས་རྟེན་སྟོན་པ་ནི་སྒྲུབ་པ་དང་ཞེས་སོགས་

༄༅། །ཏེ་འབྲས་བུ་སྔར་བསྟན་ནས་རྒྱུ་ཕྱིས་སྟོན་པ་བཤད་པའི་རིམ་པའོ། །འདི་ལ་གཉིས་ཏེ། གནས་སྐབས་ཀྱི་དབྱེ་བ་དང་། རྩོད་པ་སྤངས་པའོ། །དང་པོ་ནི་རྟེན་ཆོས་དབྱིངས་དྲི་བཅས་སྐྱེ་མཆེད་དྲུག་གི་
ཁྱད་པར་ལ་རིགས་ཞེས་བྱ་ཞེས་སོ། །གང་གི་རྟེན་ཞེ་ན་རྟོགས་པའི་ཞེས་སོགས་ལ་བཞི་སྟེ། རྟོགས་པའི་དང་། བར་ཆད་མེད་པའི་ལམ་དང་། རྣམ་གྲོལ་གྱི་ལམ་དང་། ཡོན་ཏན་ཁྱད་པར་ཅན་གྱི་དབང་དུ་བྱས་པའོ། །
དང་པོ་ནི་རྟོགས་པའི་ཆོས་དྲུག་ནི་དྲོད་སོགས་བཞིས་ཀུན་ནས་ཉོན་མོངས་པའི་གཟུང་བར་མེད་པར་རྟོགས་པ་ལ་སོགས་པའོ། །མཐོང་ལམ་ནི་བདེན་བཞི་མངོན་སུམ་དུ་རྟོགས་པའོ། །བསྒོམ་ལམ་ས་བདུན་པ་
མན་ཆད་དུ་མཐོང་བའི་དོན་གོམས་པའི་རྟེན་བྱེད་པའོ། །དེ་འཕགས་པས་ས་བཅུ་པའི་བར་ལ་འདོད་དོ། །གཉིས་པ་ནི་ས་བརྒྱད་པའི་གཉེན་པོ་སྐྱེ་བ་དང་མི་མཐུན་ཕྱོགས་སྤོང་བ་དུས་མཉམ་པའོ། །གསུམ་པ་ནི་
མི་མཐུན་པ་དང་གཉེན་པོ་དེ་དག་སྤང་བྱ་སྤོང་བྱེད་ཀྱི་བྱ་བ་ཡོངས་སུ་བརྟགས་ཏེ་སྤང་བར་བྱ་སྙམ་པའི་རྣམ་རྟོག་ཟད་པའོ། །བཞི་པ་ལ་བཞི་ལས་ས་བརྒྱད་པའི་ཡོན་ཏན་ཁྱད་པར་ཅན་ནི་འཁོར་བ་ལ་མི་གནས་པའི་

ཤེས་རབ་དང་མྱང་འདས་ལ་མི་གནས་པའི་སྙིང་བརྩེར་བཅས་པའོ། །ས་དེ་ཡིན་པར་ཡང་རྒྱན་ལས་མི་གནས་མྱ་ངན་ལས་འདས་པ་དང་ཞེས་སོ། །གཉིས་པ་དགུ་པའི་ནི་སོ་སོ་ཡང་དག་རིག་བློ་བཟང་
ཞེས་པས་དེ་ལ་དབང་ཐོབ་པས་རྣམ་པ་ཐམས་ཅད་དུ་སློབ་མ་ཉན་རང་དང་ཐུན་མོང་མ་ཡིན་པའོ། །གསུམ་པ་ས་བཅུ་པ་ཙམ་པོ་ནི་གཞན་དོན་གྱི་སྐལ་པ་ཇི་ལྟ་བ་བཞིན་ཐེག་པ་གསུམ་ལ་འགོད་པ་ཡིན་ལ་
གོ་རིམ་ནི་རིམ་གྱིས་འགོད་པའོ། །ས་བཅུ་པ་ལ་རྗེས་ཐོབ་དེ་བཞིན་ཞེས་སོགས་གསུངས་པས་སོ། །བཞི་བ་ས་བཅུ་རྒྱུན་གྱི་མཐའ་མའི་ནི་ཡེ་ཤེས་རྩོལ་བ་མི་མངའ་བ་སངས་རྒྱས་ཡིན་ལ་དེར་དངོས་
སུ་འཇུག་པ་རྒྱུན་མཐའོ། །གཉེན་པོ་དང་ཞེས་སོགས་མན་ཆད་ལ་ས་མཚམས་ངེས་པ་དངོས་པོ་ལ་མེད་དོ། །འགྲེལ་བར་གཞུགས་པ་ལ་སོགས་ཞེས་ཏེ་གཞུག་པ་ལྡེམ་པོར་དགོངས་པ་དང་། །གཉེན་པོ་ལྡེམ་པོར་
དགོངས་པ་དང་། །བསྒྱུར་བ་ལྡེམ་པོར་དགོངས་པ་དང་། །ཉན་ཐོས་དང་ནི་ངོ་བོ་ཉིད། །དེ་བཞིན་ཉེས་པ་འདུལ་བ་དང་། །བརྗོད་པ་ཟབ་པ་ཉིད་ལ་ནི། །ལྡེམ་པོར་དགོངས་པ་འདི་རྣམ་བཞི། །ཞེས་དང་། སོགས་

༄༅། །འོག་ཏུ་ཕྱུང་ལ་སོགས་པར་མཉམ་པ་ཉིད་དང་དོན་གཞན་དང་། །གང་ཟག་གི་ནི་བསམ་པ་ལ། །དགོངས་པ་རྣམ་པ་བཞིར་ཤེས་བྱ། །ཞེས་པའང་བསྡུའོ། །འདི་གཉིས་ཀྱི་ཁྱད་པར་ནི་ལྡེམ་
དགོངས་ངེས་དོན་ལ་དགོངས་པ་དྲང་དོན་མ་གསུངས་པ་ནི་མི་འཐད་དེ། ཕ་དང་མ་ནི་བསད་བྱ་ཞིང་། །རྒྱལ་བོ་གཙང་སྦྲ་ཅན་གཉིས་དང་། །ཡུལ་འཁོར་འཁོར་དང་བཅས་བཅོམ་ན། །མི་དེ་དག་པར་འགྱུར་
ཞེས་བྱ། །ཞེས་པའང་ངེས་དོན་དུ་ཐལ་ལོ། །འདོད་པར་མི་ནུས་ཏེ།ལས་དང་སྲེད་པ་སྤང་བྱ་ཞིང་། །སྦྱོར་བའི་རྣམ་ཤེས་མཆོག་འཛིན་གཉིས། །སྐྱེ་མཆེད་སྤྱོད་ཡུལ་བཅས་བཅོམ་ན། །མི་དེ་དག་པར་འགྱུར་
བཞེས་བྱ། །ཞེས་པར་འགྱུར་བས་སོ། །དེས་ན་དགོངས་པ་དང་ལྡེམ་དགོངས་ཀྱི་ཁྱད་པར་ནི་དགོངས་གཞི་དང་དགོས་པ་གཙོ་བོར་བྱས་པའོ། །དྲང་དོན་ངེས་དོན་གྱི་ཁྱད་ནི་མདོའི་དངོས་ཀྱི་བརྗོད་བྱ་ལ་རིགས་
པས་གནོད་མི་གནོད་ཡིན་ནོ། །གཞན་གྱི་དོན་གྱི་ཡེ་ཤེས་འབྱུང་ཞེས་སོ། །དུས་འཁོར་བ་ཇི་སྲིད་བར་རྟོག་པའི་མཚན་མ་མེད་ཅིང་འབད་མེད་ལྷུན་གྱིས་གྲུབ་པར་ཞེས་སོ། །འདི་ནི་དོན་གྱི་གོ་རིམ་ཡིན་ནོ་ཞེས་

སོ༑ ༑གྲངས་ངེས་པ་ནི་བཅུ་གསུམ་པོ་འདིས་ཀྱང་སྐྱེས་བུ་དྲོད་ནས་རྡོ་རྗེ་ལྟ་བུའི་བར་གྱི་བསྒྲུབ་པའི་དོན་ཐམས་ཅད་མ་ཚང་བ་མེད་པས་ཡུམ་ཞེས་སོ། །རྟེན་ལ་རིགས་ཞེས་བྱ་ཞེས་པའི་དོན་སྟོན་པ་ནི་གཞིའི་གྱུར་
བའི་ཞེས་སོ། །གང་གི་ཞེ་ན་རྟོགས་པའི་ཆོས་དྲུག་ལ་སོགས་ཇི་སྐད་བཤད་པའི་ཆོས་ཀྱིའོ། །ཇི་སྐད་བཤད་པ་ཉིད་གང་ཞེ་ན་སྒྲུབ་པའི་ཆོས་ཀྱི་གནས་སྐབས་བཅུ་གསུམ་དུ་ཐ་དད་པའི་བྱེ་བྲག་གིས་བྱང་སེམས་
བཅུ་གསུམ་པའོ། །གཉིས་པ་རྩོད་པ་སྤང་པ་ལ་གཉིས་ལས་རྒོལ་བ་ནི་གལ་ཏེ་ནས་ངའི་ཚེའི་བར་དུ་ཁས་བླངས་རྗེས་སུ་བརྗོད་ནས་ཐལ་བ་འཕེན་པ་ནི་སངས་རྒྱས་ཀྱི་རིགས་དེ་ནི་ཆོས་ཅན་བྱང་ཆུབ་སེམས་དཔའ་
ཁོ་ན་མ་ཡིན་པར་ཉན་ཐོས་ལ་སོགས་ཀྱི་ཡང་ཡིན་པར་ཐལ་ལོ། །ཆོས་དབྱིངས་སྤྱིར་སེམས་ཅན་ཐམས་ཅད་ལ་ཁྱབ་པར་གནས་པའི་ཕྱིར་རྩ་བ་སླའོ། །ལན་ནི་མཐར་ཐུག་འདོད་ལ་རེ་ཤིག་པའི་དབང་དུ་བྱས་
ནས་ཁྱབ་པ་མེད་དེ་ཉན་རང་ལ་མ་བཀོད་པར་ཐེག་ཆེན་ལ་མི་འཇུག་པ་ནི་དེ་ཉིད་ཀྱི་རིགས་ཅན་ནོ། །དང་པོ་ནས་ཐེག་ཆེན་ལ་འཇུག་པ་ནི་དེའི་རིགས་ཅན་ནོ། །རྒྱུ་མིན་ཡུལ་ཡང་ཇི་ལྟར་ཡིན་ཞེས་པས་ཇི་

༄༅། །ལྟར་ཏེ་དཔེར་ན་ཉན་ཐོས་ཀྱི་ཐེག་པ་གང་ཟག་གི་བདག་མེད་ལ་དམིགས་པ་བཞིན་དུ་དོན་ལ་སྦྱར་བ་ནི་ཆོས་གང་ཟག་གི་བདག་མེད་བསྒོམས་པས་ཉན་ཐོས་འཕགས་པའི་ཆོས་རྟོགས་པར་བྱེད་
པའི་ཆོས་ཀྱི་དབྱིངས་གང་ཟག་གི་བདག་མེད་ཉན་ཐོས་ཀྱི་རྒྱུའི་ངོ་བོར་རྣམ་པར་འཇོག་པའི་སྒོ་ནས་དེའི་རིགས་ཉིད་དུ་ཐ་སྙད་འདོགས་སོ་ཞེས་ཏེ་གཉིས་པོ་ལའང་སྦྱར་རོ། །ཞེས་བྱ་བའི་ལན་ཞིག་ཀྱང་མགོན་པོས་
གཟིགས་ཞེས་སོ། །གཉིས་པ་འཇིག་རྟེན་པའི་དཔེའི་ལན་ནི་གོ་སླ་བའི་ཆོས་ཉིད་དུ་རྟོགས་ཚུལ་གྱི་ལན་ལས་གཞན་དུ་རྟེན་ཆོས་དབྱིངས་ལ་དབྱེ་བ་མེད་ཀྱང་བརྟེན་པའི་ཡོན་ཏན་གྱི་ཆོས་ཀྱི་བྱེ་བྲག་ཐ་དད་
བས་བརྟེན་ཆོས་དབྱིངས་ལའང་ཐ་དད་པའི་དབྱེ་བ་ཡོད་ཅེས་བསྟན་པའོ། །མ་ཧས་རིགས་ཆོས་ཅན་ཐ་དད་བཅུ་གསུམ་དུ་དབྱེ་རུང་བ་མ་ཡིན་སྟེ། ཆོས་ཀྱི་དབྱིངས་ལ་གཅིག་ལ་སོགས་པའི་དབྱེ་བ་
མེད་པའི་ཕྱིར་ཞེས་རྩོད་པ་ལ།ལན་ནི་རྟེན་ཆོས་དབྱིངས་ལ་དབྱེ་བ་མེད་ཀྱང་རྟེན་པ་སྒྲུབ་པའི་ཆོས་ཀྱི་གནས་སྐབས་ཐ་དད་ཀྱི་བྱེ་བྲག་གིས་དེ་ལ་ཡང་དབྱེ་བ་བྱས་ཞེས་པའོ་ཞེས་འཆད་དོ། །གཉིས་པ་དམིགས་

པ་སྟོན་པ་ནི་སྒྲུབ་པའི་རྟེན་དང་ལྡན་པའི་སྒྲུབ་པའི་དམིགས་པ་ཅེས་པ་སྟེ་འཕགས་པས་དམིགས་པ་ཆོས་རྣམས་ཐམས་ཅད་དེ་ཞེས་པ་དབྱེ་གཞིའོ། །དེ་ཡང་དགེ་ལ་སོགས་པ་ཡིན་ཞེས་སོགས་བརྒྱད་པོ་ཐམས་
ཅད་དེའི་དབྱེ་བར་མཛད་ཀྱི་གསུམ་པོ་ལ་བརྒྱད་དུ་མི་འབྱེད་དེ་འཇིག་རྟེན་ལས་འདས་པའི་རྟོགས་པ་མ་འདུས་སོ་སྙམ་དུ་དགོངས་པ་ནི་ལེགས་ཏེ་འཇིག་རྟེན་པའི་ཆོས་དགེ་བ་དང་ཞེས་བཤད་པ་དང་མཐུན་པའི་
ཕྱིར་རོ། །སེང་བཟང་ལྟར་ན་བསྟན། བཤད། དབྱེ་བ་གསུམ་སྟེ། ཚིག་རྐང་པ་གཅིག་དང་གཅིག་ལྷག་མས་སྟོན་པས་དང་པོ་དམིགས་པ་སྒྲུབ་པའི་ཡུལ་ནི་མཚན་ཉིད་འཛིན་པའི་ཆོས་ཐམས་ཅད་ཅེས་སོ། །གཉིས་པ་
ནི་དེ་ཡང་སྲོག་གཅོད་པ་སྤོང་བ་ལ་སོགས་བྱང་ཆུབ་སེམས་དཔས་བླང་བར་བྱ་བ་ནི་དགེ་བའོ། །སྲོག་གཅོད་པ་ལ་སོགས་པ་དེས་སྤང་བར་བྱ་བ་ནི་མི་དགེ་བའོ། །དབང་པོ་ལ་སོགས་དེས་བཏང་སྙོམས་སུ་བྱ་བ་ནི་
ལུང་དུ་མ་བསྟན་པའོ། །གསུམ་པ་ལ་བཞི་སྟེ། ལམ་དང་། མི་མཐུན་པ་དང་། གཉེན་པོ་དང་། བདེན་པ་དང་། འབྲས་བུའི་སྒོ་ནས་དབྱེ་བའོ། །དང་པོ་ནི་ཞི་རག་བདེན་པའི་རྣམ་པ་ཅན་དང་། སྣང་བཅས་སྣང་

༄༅། །མེད་དང་། །སོ་སོ་སྐྱེ་བོ་དང་འཕགས་པས་འབྱེད་པ་གསུམ་ལས་འདི་གསུམ་པ་སྟེ། འཇིག་རྟེན་པའི་རྟོགས་པ་ནི་སོ་སོ་སྐྱེ་བོའི་རྒྱུད་དང་འབྲེལ་བ་ཡིན་ཏེ། མདོ་ལས་ཕུང་པོ་ལྔ་དང་སྐྱེ་མཆེད་བཅུ་
གཉིས་དང་ཁམས་བཅོ་བརྒྱད་དང་དགེ་བ་བཅུའི་ལས་ཀྱི་ལམ་དང་བསམ་གཏན་བཞི་དང་ཚད་མེད་པ་བཞི་དང་གཟུགས་མེད་པའི་སྙོམས་པར་འཇུག་པ་བཞི་དང་མངོན་པར་ཤེས་པ་ལྔ་ལ་བཤད་དོ། །འཇིག་
རྟེན་འདས་འདོད་ནི་འཕགས་པའི་རྒྱུད་ལ་སྐྱེས་པའི་ཆོས་ཏེ། མདོ་ལས་དྲན་པ་ཉེ་བར་བཞག་པ་ལ་སོགས་བདུན་དང་། སྒོ་གསུམ་དང་དབང་པོ་གསུམ་ལ་སོགས་པ་ལ་བཤད་དོ། །འགྲེལ་བར་ཡང་བསམགཏན་
བཞི་པས་དྲན་པ་ཉེར་བཞག་ཏུ་རིགས་སོ། །གཉིས་པ་ལ་ཟག་པའི་སྒོ་དྲུག་དང་འབྲེལ་མ་འབྲེལ་དང་། །འཁོར་བར་སྐྱེ་བའི་རྒྱུ་ཡོད་མེད་དང་། །བདག་ལྟའི་གཉེན་པོ་མ་ཡིན་པ་དང་། ཡིན་པས་འཇོག་པ་གསུམ་
ལས་འདི་གསུམ་པ་སྟེ། བདག་ལྟའི་གཉེན་པོ་མ་ཡིན་པའི་ཟག་བཅས་ཏེ་མདོ་ལས་ཕུང་པོ་ལྔ་ལ་སོགས་པ་ལ་བཤད་དོ། །བདག་ལྟའི་གཉེན་པོ་ནི་ཟག་མེད་ཀྱི་མདོ་ལས་དྲན་པ་ཉེར་བཞག་ནས་མ་འདྲེས་པའི་བར་ལ་བཤད་

དོ༑ ༑གསུམ་པ་ལ་ལམ་དང་འགོག་པ་དང་།འཁོར་བ་དང་། །མྱང་འདས་དང་། །རྒྱུ་རྐྱེན་གྱིས་བསྐྱེད་མ་བསྐྱེད་ཀྱིས་འཇོག་པ་ལས་འདི་གསུམ་པ་སྟེ་འདུས་བྱས་ནི་རྒྱུ་རྐྱེན་གྱིས་བསྐྱེད་པ་སྟེ། མདོ་ལས་འདོད་པའི་
ཁམས་དང་ཞེས་སོགས་དང་དྲན་པ་ཉེར་བཞག་ནས་མ་འདྲེས་པའི་བར་ལ་བཤད་དོ། །འདུས་མ་བྱས་ནི་དེས་མ་བསྐྱེད་པ་སྟེ། མདོ་ལས་འདོད་ཆགས་ཟད་པ་དང་ཞེས་སོགས་དང་དེ་བཞིན་ཉིད་དང་ཆོས་ཉིད་ནས་།
ཡང་དག་པའི་མཐའི་བར་ལ་བཤད་དོ། །བཞི་པ་ལ་སྤྱི་མཚན་དང་རང་མཚན་དང་ཆོས་ཅན་དང་གཞན་ལ་འཇུག་པ་དང་ཐམས་ཅད་དང་སངས་རྒྱས་ཀྱི་རྒྱུད་ལ་སྐྱེས་པ་གསུམ་གྱིས་འཇོག་པ་ལས་འདི་གསུམ་པ་སྟེ།
ཐུན་མོང་གི་ཆོས་ཐམས་ཅད་ཀྱི་རྒྱུད་ལ་སྐྱེ་རུང་བའོ། །མདོ་ལས་བསམ་གཏན་བཞི་དང་ཚད་མེད་པ་བཞི་དང་གཟུགས་མེད་པའི་སྙོམས་པར་འཇུག་པ་བཞི་དང་། མངོན་ཤེས་ལྔ་བྱིས་པ་དང་ཐུན་མོང་པ་
བཤད་དོ། །འདིར་སློབ་མ་དང་འབྲེལ་པར་འཕགས་པའི་སྐྱེ་བོ་ཐམས་ཅད་ཀྱིས་མི་མཐུན་པར་བཤད་པ་ནི་མཚོན་ནས་ཐམས་ཅད་དང་ཐུན་མོང་པར་གོ་བར་བྱ་བའི་ཕྱིར་རོ། །ཐུན་མོང་མིན་པ་ནི་

༄༅། །ཐུབ་པ་ཁོ་ནའི་རྒྱུད་ལ་སྐྱེ་བ་སྟེ།མདོ་ལས་བྱང་ཆུབ་ཀྱི་ཕྱོགས་དང་སྟོབས་བཅུ་དང་མ་འདྲེས་པའི་བར་ལ་བཤད་དོ། །བྱང་ཆུབ་ཀྱི་ཕྱོགས་རྣམ་པའི་སྐབས་སུ་ཐུན་མོང་པར་བྱས་པ་ནི་ཆོས་དབང་
བཙན་དུ་བྱས་པའོ། །འགྲེལ་བར་དགེ་སློང་གི་ཚུལ་སྡིག་པ་སྤང་ཕྱིར་དགེ་སྦྱོང་ཉིད་ཅེས་པའོ། །དགེ་བ་ལ་སོགས་པ་དེ་དག་ཉིད་ལ་འཇིག་རྟེན་པ་དང་དེ་ལས་འདས་པ་གཉིས་ཟག་བཅས་ཟག་མེད་ལ་སོགས་གཉིས་
གཉིས་སུ་ཕྱེ་བའི་དབྱེ་བ་བཞི་ཉིད་ཀྱི་ལྷག་མ་རྣམས་ཤེས་པར་བྱ་སྟེ། བྱིས་པའི་སྐྱེ་བོ་ཐམས་ཅད་ལ་འབྲེལ་བའི་ཕུང་བོ་ལྔ་དང་། དེ་ལྟ་བུ་ལ་སོགས་པའི་ཆོས་ཐམས་ཅད་ཅེས་ཀུན་ལ་སྦྱར་ཏེ་སོགས་པརམདོ་
རྣམས་བསྡུའོ། །བདེན་གཉིས་ཀྱི་གནས་ལུགས་ཇི་ལྟ་བ་བཞིན་རྟོགས་པའི་རིམ་གྱིས་དམིགས་པས་ན་དམིགས་པ་གཞི་བཅུ་གཅིག་གོ །ཆེད་དུ་བྱ་བ་སྟོན་པ་ནི་དམིགས་པ་དེ་ལྟ་བུ་ཞེས་ཏེ་ངོ་བོ་ནི་སྒྲུབ་
པ་ལ་འཇུག་པའི་རྒྱུ་མཚན་དོན་དུ་གཉེར་བྱ་མཐར་ཐུག་གོ །འཕགས་པས་སྤངས་རྟོགས་གཉིས་ཁྱད་པར་གྱི་ཆོས་ཡིན་ལ་དེ་གཉིས་དང་ལྡན་པའི་ཁྱད་པར་ཅན་སེམས་ཅན་གྱི་མཆོག་སྟེ་དེ་ཉིད་ཆེད་དུ་བྱ་བར་འཆད་

་
དོ༑ ༑སེང་བཟང་ལྟར་ན་ཆེད་དུ་བྱེད་པ་པོ་དང་། །ཆེད་དུ་བྱ་བའོ། །དང་པོ་ནི་རང་བྱུང་ཞེས་ཏེ་དངོས་སངས་རྒྱས་ཡིན་ལ་དེར་འགྱུར་བས་བྱང་སེམས་ལ་བཏགས་པའོ། །དེའི་ཆེད་དུ་བྱ་བ་གསུམ་
པོ་འདིར་ཡིན་པར་ཤེས་པར་བྱའོ། །ཅི་སྟེ་ཞེ་ན་ཆེན་པོ་གསུམ་བསྒྲུབ་པ་ལ་ཆེད་དུ་བྱ་བར་ལྡན་པའི་རྒྱུ་མཚན་ལྡན་གྱིས་སོ། །ཅི་སྟེ་ཞེ་ན་གསུམ་པོ་ཐོབ་པར་འདོད་ནས་སྒྲུབ་པ་ལ་འཇུག་པའི་ཕྱིར་རོ། །གསུམ་
བོ་གང་ཞེ་ན་སེམས་ཅན་གྱི་རིགས་ཀྱིས་ནས་ཕྱིར་མི་ལྡོག་པའི་བྱང་སེམས་བར་མ་ལུས་པའི་མཆོག་སངས་རྒྱས་ཉིད་ཀྱི་སེམས་ཡེ་ཤེས་སྟེ། མདོ་ལས་སེམས་ཅན་གྱི་ཕུང་པོ་ཆེན་པོ་དང་སེམས་ཅན་གྱི་སྡེ་ཆེན་
བོའི་མཆོག་ཉིད་དུ་གྱུར་པ་དེའི་ཕྱིར་བྱང་ཆུབ་སེམས་དཔའ་ལ་སེམས་དཔའ་ཆེན་པོ་ཞེས་བྱའོ་ཞེས་སོ། །ལྟ་བ་སྤངས་པའི་སློངས་ཆེན་པོ་སྟེ། མདོ་ལས་བདག་ཏུ་ལྟ་བ་དང་ཞེས་པ་ནས་ཆོས་ཀྱི་འཁོར་
ལོ་བསྐོར་བར་ལྟ་བ་དང་ལྟ་བ་འདི་དག་ཐམས་ཅད་རབ་ཏུ་སྤང་བའི་སླད་དུ་སེམས་ཅན་རྣམས་ལ་ཆོས་སྟོན་པར་བགྱིད་ཀྱང་མི་དམིགས་པའི་ཚུལ་གྱིས་བགྱིད་དེ་དེའི་སླད་དུ་བྱང་ཆུབ་སེམས་དཔའ་ཆེན་པོ་ཞེས་

༄༅། །བགྱིའོ། །ཡེ་ཤེས་བཞིའི་རང་བཞིན་རྟོག་པ་ཆེན་པོ་སྟེ། མདོ་བརྒྱད་སྟོང་པར་བྱང་ཆུབ་ཀྱི་སེམས། ཐམས་ཅད་མཁྱེན་པའི་སེམས། ཟག་པ་མེད་པའི་སེམས། མཉམ་པ་མེད་པའི་སེམས། མི་
མཉམ་པ་དང་མཉམ་པའི་སེམས་ཉན་ཐོས་དང་རང་སངས་རྒྱས་ཐམས་ཅད་ཐུན་མོང་མ་ཡིན་པའི་སེམས་དེ་ལ་ཡང་རང་དོན་དུ་མ་ཆགས་ཤིང་མ་ཞེན་ཏེ་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་།
བྱའོ་ཞེས་བའི་ཚིག་དྲུག་ལས་དང་པོ་སྟོང་ཉིད་འོད་གསལ་བ་དང་བར་པ་ཡེ་ཤེས་བཞི་དང་ཐ་མ་ཐམས་ཅད་ཀྱི་ཐུན་མོང་པར་སེང་བཟང་འཆད་དོ། །ཡང་ན་དང་པོ་ཚོགས་ལམ་གྱི་དང་བར་པ་བཞི་མོས་སྤྱོད་ལ་སོགས་
ཀྱི་བཞི་དང་སྦྱར་ནས་ཐ་མ་ཐམས་ཅད་ཀྱི་ཐུན་མོང་བར་དོན་གྱིས་བྱ་སྟེ་དེ་ལྟར་ན་འོག་མ་གོང་མའི་ཆེད་དུ་བྱེད་པ་སྟེ་འབྲས་བུ་མཐར་ཐུག་མཚོན་པའོ། །རང་འབྱུང་གི་གང་ཟག་ནི་སངས་རྒྱས་ད་ལྟ་བྱང་ཆུབ་
སེམས་དཔའོ། །དེ་ལ་དེ་སྐད་ཟེར་བ་འགལ་ལོ་ཞེ་ན་དེར་འབྱུང་བར་འགྱུར་བས་རྒྱུ་ལ་འབྲས་བུའི་བཏགས་པའོ། །ཐབས་གང་གིས་ཞེ་ན་རྣམ་པ་ཞེས་སོགས་སོ། །བཞི་པ་རང་གི་ངོ་བོ་ནི་དེ་ལྟར་ཞེས་སོགས་ཏེ།

་
འདི་ལ་གཉིས་ཏེ། སྤྱིར་བསྟན་པ་དང་། །སོ་སོར་བཤད་པའོ། །དང་པོ་ལ་གཉིས་ཏེ། རང་བཞིན་དང་། །ས་མཚམས་སོ། །དང་པོ་ནི་བྱེད་པ་པོ་བྱང་ཆུབ་སེམས་དཔའ་ལ་ཡོད་པའི་བྱ་བ་ནི་སྒྲུབ་པའོ། །
དེ་ཇི་ལྟ་བུ་ཞེ་ན་ཐམས་ཅད་ཅེས་ཏེ་མཁྱེན་གསུམ་ཐོས་བསམ་གྱིས་གཏན་ལ་འབེབས་པའི་བྱ་བ་སྟེ་མཁྱེན་གསུམ་ཡང་ཡིན་ལ་ཐོས་བསམ་གྱི་ཡུལ་ཡང་ཡིན་པས་མཁྱེན་པ་གསུམ་གྱི་ཡུལ་ལ་ཞེས་སོ། ། །
དེ་གསུམ་གཏན་ལ་ཕབ་ནས་བསྒོམས་པས་དགེ་བའི་ཆོས་འབྱུང་བས་དགེ་བའི་ཆོས་ཀྱི་རྟེན་ཅན་ཞེས་སོ། །དེ་ཡང་སྦྱོར་བ་བཞིར་མ་ཕྱེ་བས་སྤྱིར་ཞེས་སོ། །རྣམ་པ་ཀུན་མངོན་པར་རྟོགས་པ་ལ་སོགས་པ་མངོན་
པར་རྟོགས་པ་སྦྱོར་བ་རྣམ་པ་བཞི་ལ་ཕ་རོལ་ཏུ་ཕྱིན་པ་དྲུག་གི་རྟེན་ཡུལ་ཅན་ནི་ཡུལ་ཅན་གྱི་སྟེ་གཞི་མཐུན་ནོ་བྱ་བ་ནི་བྱེད་པ་པོ་ལ་ཡོད་པའོ། །དེ་ལ་ཡང་རྣམ་ཀུན་སྦྱིན་སོགས་འབད་པས་སྒྲུབ་པའོ། །རྩེ་མོ་དེ་ལ་
མི་ལྟོས་པར་རོ། །མཐར་གྱིས་པ་ནི་སྦྱིན་སོགས་རེ་རེའང་རང་གཞན་དང་འབྲེལ་བར་རོ། །སྐད་ཅིག་མ་ནི་ཐམས་ཅད་གཅིག་ཅར་མངོན་དུ་བྱས་ནས་སྒྲུབ་པའོ། །ཆོས་སྐུའི་ཡུལ་ཅན་གྱི་སྒྲུབ་པ་མི་འཆད་

༄༅། །པ་ནི་འབྲས་བུ་ཡིན་པས་སོ། །རྣམ་མཁྱེན་ལའང་མཚུངས་སོ་ཞེ་ན། དེ་ནི་ཐོས་བསམ་གྱི་ཡུལ་དུ་བཤད་ཅེས་གསུངས་སོ། །གཉིས་པ་ནི་དེ་ལྟར་ཇི་ལྟར་རིགས་པ་བཞིན་དུ་ཞེས་ཏེ་དང་པོའི་ས་
མཚམས་ནི་གོ་ཆ་དང་འཇུག་པ་ནི་རྒྱུད་པའི་སྦྱོར་བ་ཚོགས་ལམ་ནས་སོ། །ཚོགས་དང་པོ་བཅོ་ལྔ་ནི་མངོན་དུ་བས་སྦྱོར་བའི་ལམ་ཆོས་མཆོག་ཆེན་པོ་ནས་སོ། །ས་དང་བོ་མཐོང་ལམ་གཉེན་པོའི་ཚོགས་མཐོང་
ལམ་ནས་སོ༑ སྒོམ་ལམ་གཉེན་པོའི་ཚོགས་སྒོམ་པའི་ལམ་ནས་སོ། །ངེས་པར་འབྱུང་བ་ནི་ས་བཅུ་པའི་ཁྱད་པར་གྱི་ལམ་ཞེས་སོ། །གཉིས་པ་སོ་སོར་བཤད་པ་ལ་བཞི་ལས་དང་པོ་གོ་ཆའི་སྒྲུབ་པ་ནི་བརྩོན་འགྲུས་
ཀྱི་ཞེས་ཏེ་འདི་ལ་གོ་ཆའི་སྒྲུབ་པ་གང་ཡིན་པ་དེ་ཇི་ལྟ་བ་བཞིན་མདོ་ནས་བཤད་ཅེས་སོ། །ཇི་ལྟར་ཞེ་ན་དྲུག་ཚན་དྲུག་གིས་ཞེས་སོ། །ངེས་པར་འབྱུང་བ་ནི་ས་བཅུ་པའི་ཁྱད་པར་ཀྱི་ལམ་ཞེས་སོ། །གཉིས་པ་སོ་
སོར་བཤད་པ་ལ་བཞི་ལས་དང་པོ་གོ་ཆའི་སྒྲུབ་པ་ནི་བརྩོན་འགྲུས་ཀྱི་ཞེས་ཏེ་འདི་ལ་གོ་ཆའི་སྒྲུབ་པ་གང་ཡིན་པ་དེ་ཇི་ལྟ་བ་བཞིན་མདོ་ནས་བཤད་ཀྱིས་སོ། །ཇི་ལྟར་ཞེ་ན་དྲུག་ཚན་དྲུག་གིས་ཞེས་སོ། །དྲུག་པོ་

གང་ཞེ་ན་སྦྱིན་སོགས་དྲུག་ཏུ་སྦྱིན་སོགས་དེ་དག་སོ་སོར་ཏེ་རེ་རེར་བསྡུས་པ་ཡིད་ཅེས་ཏེ་གཙོ་བོའི་ནང་དུ་གཙོ་མིན་དང་གཞན་ལྔ་བསྡུས་པའོ། །འགྲེལ་བར་སྦྱིན་པ་ནི་ཆོས་ཀྱི་སྦྱིན་པ་དང་ཟང་ཟིང་སྟེ་མི་འཇིགས་
པ་གསུམ་སྦྱིན་པར་བྱེད་དེ་གཏང་བར་བྱ་སྙམ་པ་ནའོ། །དེའི་ཚུལ་ཁྲིམས་ནི་ཉན་རང་དང་སྲོག་གཅོད་ལ་སོགས་ཀྱི་ཡིད་ལ་བྱེད་པ་སྤོང་བའོ། །དེའི་བཟོད་པ་ནི་སྐྱེ་བོ་ཐམས་ཅད་ཀྱིས་མི་སྙན་པར་སྨྲ་བ་བཟོད་པ་
དང་སྡུག་བསྔལ་ལས་བཟོད་པའོ། །དེའི་བརྩོན་འགྲུས་ནི་སྤྲོ་ཞིང་འདུན་པ་སྐྱེད་པའོ། །དེའི་བསམ་གཏན་ནི་ཐེག་པ་གཞན་ཉན་རང་དང་མ་འདྲེས་པའི་རྣམ་མཁྱེན་ལ་རྩེ་གཅིག་པ་ཉིད་དོ། །དེའི་ཤེས་རབ་ནི་
སྦྱིན་པར་བྱ་བ་རྫས་དང་སྦྱིན་པ་པོ་དང་ལེན་པ་པོ་མི་དམིགས་སོ། །འགྱུར་འདི་མདོ་དང་འགལ་བས་སྦྱིན་པར་བྱ་བ་ལ་སོགས་པ་མི་དམིགས་པའི་གོ་ཆ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་བསྔོ་བ་རྣམས་གོ་རིམ་བཞིན་དུ་བྱེད་པ་དང་ཞེས་བསྔོ་བ་འཇུག་ཏུ་བཅུག་པ་ལ་ཀུན་ལ་སྦྱར་རོ། །སྦྱིན་པ་དྲུག་ལྡན་དུ་གཏོང་བ་དེ་བཞིན་དུ་ཞེས་སོགས་ཏེ་སྦྱིན་པ་ཚུལ་ཁྲིམས་ཀྱི་གོ་ཆ་ལ་

༄༅། །སོགས་ཐམས་ཅད་སྦྱིན་པའི་གོ་ཆར་ཆོས་མཐུན་པའི་ཕྱིར་བྱ་བའམ། ཡང་ན་སྦྱིན་པ་དྲུག་སྦྱིན་པར་ཆོས་མཐུན་ཞེས་པའོ། །གཉིས་པ་འཇུག་པའི་སྒྲུབ་པ་ནི་དེ་ལྟར་ཞེས་སོགས་ཏེ། འཇུག་པའི་
སྒྲུབ་པ་ཐེག་ཆེན་ལ་འཛེག་ཅིང་འཇུག་པ་ཡིན་པར་ཤེས་པར་བྱའོ་ཞེས་སོ། །དེའི་ཡུམ་དགུ་ལས་ཐབས་ཤེས་རབ་བམ་ཕར་ཕྱིན་དྲུག་དང་འབྲེལ་པའི་བསམ་གཏན་གཟུགས་མེད་དང་ཞེས་ཏེ། མདོ་ལས་བྱང་
ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་འདོད་པས་དབེན་སྡིག་ཏོ་མི་དགེ་བ་ཆོས་ཀྱིས་དབེན་པ་རྟོགས་པ་དང་བཅས་པ་སྤྱོད་པ་དང་བཅས་པ་དབེན་པ་ལས་སྐྱེས་པའི་དགའ་
བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ་ཞེས་སོ། །ཚོགས་གཉིས་ཀྱི་རང་བཞིན་སྦྱིན་སོགས་དྲུག་དང་། །འཕགས་པའི་ལམ་དང་། །སེམས་ཅན་རྣམས་ལ་བརྩེ་བ་ཅན། ཕྲད་དང་
བྲལ་བའི་དགོས་པ་ཅན། མི་འབྲལ་བདེ་བའི་དགོངས་པ་ཅན། ཕན་བདེ་དགོངས་ཁྱོད་ལ་ཕྱག་འཚལ་ཞེས་པས་སེམས་ཅན་ཐམས་ཅད་ལ་དམིགས་ནས་བདེ་བ་དང་ཕྲད་པ་དང་། །སྡུག་བསྔལ་དང་བྲལ་བ་དང་།

 དེ་གཉིས་དང་མི་འབྲལ་བ་དང་། །ཕན་པ་དང་བདེ་བ་འདོད་པའི་བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་ཏེ་དྲུག་དང་འབྲེལ་པར་སྒོམ་པ་དང་། །དུས་གསུམ་ལ་སོགས་པའི་ཆོས་ཐམས་ཅད་དམིགས་
པ་མེད་པར་སྒོམ་པ་དང་། །སྦྱིན་སོགས་དྲུག་ལ་འཁོར་གསུམ་དག་པར་སྒོམ་པ་དང་། །ཆེད་དུ་བྱ་བ་གསུམ་དངོས་སངས་རྒྱས་ཀྱི་སའི་ཡིན་ལ་རྗེས་མཐུན་ད་ལྟ་སྤངས་རྟོགས་མཆོག་སྒྲུབ་པ་དང་སངས་རྒྱས་
མཆོད་ཅིང་སེམས་ཅན་གྱི་དོན་དུ་མངོན་ཤེས་དྲུག་སྒྲུབ་པ་དང་མངོན་ཤེས་ཀྱིས་ལྟས་པས་རྣམ་མཁྱེན་ཐོབ་པར་མཐོང་ནས་སྤྲོ་བ་སྐྱེས་ཏེ་རྣམ་ཀུན་མཁྱེན་པའི་ཚུལ་ལ་སྟེ་འཇུག་པ་ཀུན་ལ་སྦྱར་རོ། །འགྲེལ་བར་
སྒོམ་པ་གཉིས་པ་ནས་བདུན་པའི་བར་རོ། །མི་སློབ་པ་འབད་རྩོལ་གྱིས་མི་སློབ་པས་ས་བརྒྱད་པའོ། །ཁྱད་པར་དགུ་པ་བཅུ་པའོ་འབུམ་པ་ཟེར་རོ། །ཐེག་པ་ཆེན་པོའི་ཆོས་མཐའ་དག་མནོན་ཏེ་འདུས་པའོ། །
གསུམ་པ་ཚོགས་ཀྱི་སྒྲུབ་པ་ནི་ཇི་ལྟར་ཞེས་སོགས་ཏེ། འདི་ལ་གཉིས་ཏེ། ཚོགས་ཀྱི་སྒྲུབ་པ་སྤྱིའི་རབ་ཏུ་དབྱེ་བ་དང་། །ཡེ་ཤེས་ས་ཉིད་བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། ཚོགས་སུ་འཇོག་པའི་

༄༅། །རྒྱུ་མཚན་དང་། །མདོ་ལས་གསུང་ཚུལ་དང་། །སོ་སོའི་རང་བཞིན་ནོ། །དང་པོ་ནི་འབྲས་བུ་བྱང་ཆུབ་ཆེན་པོ་དངོས་སུ་འབྱིན་པས་ནའོ། །གཉིས་པ་ནི་བརྩེ་བ་ནས་ཟུང་དུ་འབྲེལ་བའི་བར་གོ་
ཆའི་སྒྲུབ་པ་ལ་འཕྲོས་ནས་གོ་ཆ་ཆེན་པོ་བགོས་པ་གོ་ཆ་ཆེན་པོ་བགོས་པ་ཞེས་བགྱི་ན་ཇི་ཙམ་གྱིས་ན་བྱང་ཆུབ་སེམས་དཔའ་ཆེན་པོ་གོ་ཆ་ཆེན་པོ་བགོས་ཞེས་བགྱི་བ་ལགས་ཞེས་པའི་ལན་དུ་གོ་ཆའི་སྒྲ་
འཇུག་པའི་རྒྱུ་མཚན་བསྟན་པའི་སྒོ་ནས་སྟོན་ནོ། །ཐབས་མཁས་མན་ཆད་ནི་འཇུག་པའི་སྒྲུབ་པ་ལ་འཕྲོས་ནས་ཐེག་པ་ཆེན་པོ་སྟོན་པའི་ཐབས་ཀྱིས་སྟོན་ཏེ། བརྒྱད་སྟོང་པ་ནས་བཅོམ་ལྡན་འདས་བྱང་ཆུབ་སེམས་
དཔའ་ཆེན་པོའི་ཐེག་པ་ཆེན་པོ་ནི་གང་ལགས་ཇི་ཙམ་གྱིས་ན་བྱང་ཆུབ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་པར་ཞུགས་པར་རིག་པར་བགྱི། ཐེག་པ་དེ་དག་གིས་ངེས་པར་འབྱུང་། །ཐེག་པ་དེ་གང་
ནས་ངེས་པར་འབྱུང་བར་འགྱུར། ཐེག་པ་དེས་གང་དུ་གནས་པར་གྱུར། ཐེག་པ་དེས་གང་ཞིག་ངེས་པར་འབྱུང་ཞེས་དྲི་བ་དྲུག་གོ །ཉི་ཁྲི་ནས་དྲི་བ་གསུམ་པ་མི་སྣང་བར་བྱས་ནས་དྲི་བ་ལྔ་བཀོད་ནས་

ཐབས་ལ་མཁས་པ་ནས་གཟུངས་ཀྱི་བར་ལྔ་པ་ནི་དེའི་ངོ་བོ་བསྟན་པའི་སྒོ་ནས་ལན་འདེབས་པས་སྟོན་ལ། ས་ཡིས་གཉིས་པའི་ལན་དང་། །བརྒྱད་སྟོང་པ་ལྟར་ན་གཉེན་པོས་ལྷག་མ་བཞིའི་ལན་བཏབ་སྟེ་ཀུན་རྫོབ་
ཏུ་ཡོད་པར་ལན་བཏབ་པས་མཐོང་ལམ་དང་། །དོན་དམ་དུ་མེད་པར་ལན་བཏབ་པས་སྒོམ་ལམ་གཉེན་པོའི་ཚོགས་བསྟན་ནོ། །གསུམ་པ་ནི་ཚོགས་ཀྱི་སྒྲུབ་པའི་རིམ་པ་ཡིན་པར་ཤེས་པར་བྱ་ཞེས་སོ། །གང་ཞེ་།
ན་སྦྱོར་བས་ཀུན་ནས་སློང་ནུས་ཀྱི་བརྩེ་བ་དང་། །རང་གནས་གཞན་འགོད་པའི་སྦྱིན་པ་ལ་སོགས་པ་དྲུག་དང་། །སེམས་ཅན་གྱི་དོན་ལ་རྩེ་གཅིག་པའི་ཞི་གནས་དང་། །སེམས་ཅན་རང་བཞིན་མེད་པར་ཤེས་པའི་
ལྷག་མཐོང་དང་། དེ་གཉིས་ཡ་མ་བྲལ་བས་ཟུང་དུ་འབྲེལ་པ་དང་། དྲུག་ལ་སྦྱོར་རྗེས་སུ་སེམས་བསྐྱེད་དང་བསྔོ་བ་དང་དངོས་གཞི་མི་དམིགས་པས་ཟིན་པའི་ཐབས་ལ་མཁས་པ་དང་། ཆོས་ཅན་ཉི་ཤུ་སྟོང་ཉིད་
དུ་རྟོགས་པའི་ཡེ་ཤེས་དང་། ཏིང་ངེ་འཛིན་གྱི་རང་བཞིན་གྱི་བསོད་ནམས་ཏེ། ཏིང་ངེ་འཛིན་གྱི་བསོད་ནམས་འགྲུབ་པས་དེའི་ཚོགས་སོ། །སྦྱོར་བ་མཐོང་བ་སྒོམ་པས་ལམ་མོ་ཞེས་འཆད་དོ་ཞེས་འཆད་དང་

༄༅། །གཟུངས་ལ་ངོ་བོ་དང་། །དབྱེ་བ་དང་ངེས་ཚིག་དང་རྒྱུ་བཞི་ལས་དང་པོ་ནི་དྲན་པ་དང་ཤེས་རབ་མཚུངས་ལྡན་ནོ། །གཉིས་པ་ནི་ཆོས་ཐམས་ཅད་སྟོང་པ་ཉིད་ཀྱི་དོན་ལ་བཟོད་པ་ཐོབ་པའི་རྒྱུར་གྱུར་
པ་དང་། ཚིག་མ་ལུས་པ་འཛིན་ནུས་པ་ཚིག་དང་། །དོན་ཐམས་ཅད་མི་བརྗེད་པར་འཛིན་པའི་དོན་དང་། །ནད་དང་གདོན་དང་སྡིག་པ་ལས་སྐྱོབ་པའི་གསང་སྔགས་བརྩམས་ནས་བྱིན་གྱིས་བརླབས་པའི་ཏིང་ངེ་
འཛིན་ཐོབ་པ་ནི་གསང་སྔགས་ཀྱི་གཟུངས་ཏེ་དེས་བྱིན་གྱིས་བརླབས་པའི་འབྲས་བུ་གསང་སྔགས་ལ་ཡང་རྒྱུ་མིང་གིས་བཏགས་ནས་གཟུངས་སུ་བརྗོད་དོ་ཞེས་འབུམ་ཊིག་ལས་སོ། །གསུམ་པ་ནི་དྷ་ར་ཞེས་ཏེ། 
གཟུངས་ཡིན་འདི་ལྟར་རྣམ་པ་གསུམ། །ཚིག་དང་དོན་དང་གཉིས་ཀ་དང་། །ལེགས་པའི་ལམ་ལས་ཉམས་པ་ལས། །འཛིན་པར་བྱེད་པས་གཟུངས་ཡིན་ནོ། །ཞེས་པས་འཛིན་པར་བྱེད་པས་ནའོ། །བཞི་པ་ནི་
ཡི་གེ་ལ་བརྟེན་ནས་སྒོམ་པ་ལས་འབྱུང་སྟེ། མདོ་ལས་ཨ་ཞེས་བྱ་བ་ནི་གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ། །ར་ཞེས་བྱ་བ་ནི་རྡུལ་དང་བྲལ་བའི་ཕྱིར་ཆོས་ཐམས་ཅད་ཀྱི་སྒོའི་ཞེས་སོགས་ཏེ།

ཨ་ལ་ཨ་ལམ་པའི་རྐྱེན་བྱིན་པས་སྐྱེ་བ་བརྗོད་པ་ཡིན་ལ་དེ་ཁོང་གི་ཨས་བཀག་པས་སྐྱེ་བ་མེད་པར་འགྲོ་སྟེ་ཨའི་རང་བཞིན་སྐྱེ་བ་མེད་པར་སྒྲོ་བཏགས་ནས་ཆོས་མཆོག་མན་ཆད་དུ་བསྒོམ་མོ། །དེ་བཞིན་དུ་ར་
ལ་སོགས་པའི་རང་བཞིན་རྡུལ་དང་བྲལ་བ་ལ་སོགས་པར་སྒྲོ་བཏགས་ནས་བསྒོམས་པས་གཟུངས་དེ་དག་སྐྱེའོ་ཞེས་འབུམ་ཊིག་ལས་བཤད་དོ། །རབ་དགའ་ལ་སོགས་པ་བཅུ་དང་། །མཐོང་སྒོམ་གཉེན་པོའི་
ཚོགས་ཏེ་ཚོགས་ཀུན་ལ་སྦྱར་རོ། །འགྲེལ་པར་ཇི་ལྟར་གྲུབ་ཚུལ་ནི་དོན་དམ་པར་མི་དམིགས་ཏེ་ཐ་སྙད་དུ་ཇི་ལྟར་གནས་པ་བཞིན་བསྒྲིབས་པས་ཀུན་རྫོབ་ཀྱི་བདེན་པ་ལས་མི་འདའ་བར་ཐེག་པ་ཆེན་པོའི་དོན་
མཐའ་དག་སྒྲུབ་པས་ཞེས་སོ། །སྙིང་རྗེ་ལ་སོགས་པ་ནི་ཚོགས་ཡིན་པས་ཚོགས་ཀྱི་སྒྲུབ་པ་བཅུ་བདུན་ནོ་ཞེས་སོ། །ཚོགས་སུ་འཇོག་པའི་རྒྱུ་མཚན་ནི་སྙིང་རྗེ་ལ་སོགས་པ་འདི་དག་གིས་ཡང་དག་པར་བསྒྲུབས་
པའི་ངོ་བོས་བྱང་ཆུབ་ཆེན་པོ་དངོས་སུ་འཛིན་ཏེ་འབྱིན་པའི་ཕྱིར་ནའོ། །གཉིས་པ་ཡེ་ཤེས་ས་ཉིད་བྱེ་བྲག་ཏུ་བཤད་པ་ལ་གསུམ་སྟེ། ཡེ་ཤེས་དང་། །ས་དང་། གཉེན་པོའི་ཚོགས་བྱེ་བྲག་ཏུ་བཤད་པའོ། །དང་

༄༅། །པོ་ནི་བཅུ་བདུན་བཤད་པ་དེ་ལ་བྱེ་བྲག་ཏུ་ཡེ་ཤེས་ཀྱི་ཚོགས་ནི་དབྱེ་གཞིའོ། །གྲངས་ཀྱི་དབྱེ་བ་ནི་ཉི་ཤུའོ། །གསལ་བའི་དབྱེ་བ་ནི་ནང་སྟོང་པ་ཉིད་དུ་རྟོགས་པའི་ཡེ་ཤེས་དང་། ཞེས་སོགས་ཉི་
ཤུར་འབྱེད་པ་ཡུལ་སྟོང་པ་ཉིད་ཀྱི་བྱེ་བྲག་གིས་སོ། །སྟོང་ཉིད་ཉི་ཤུར་ངེས་པའང་ཆོས་ཅན་ཉི་ཤུའི་བྱེ་བྲག་གིས་སོ། །དེ་གདུལ་བྱ་ཉེ་བའི་བསམ་པ་ཙམ་མོ། །དེ་ཡང་དངོས་སུ་ཆོས་ཅན་ཉི་ཤུ་འཆད་པས་ན་ནི་ནང་
གི་སྐྱེ་མཆེད་དོ། །ཕྱི་ནི་ཕྱིའི་སྐྱེ་མཆེད་དོ། །གཉིས་ཀ་ནི་དབང་པོ་རྟེན་ཁོག་པ་དང་བཅས་པ་སྟེ་སེམས་ཀྱིས་ཟིན་པས་ནང་དང་ངོ་བོ་སེམས་མ་ཡིན་པས་ཕྱི་ཡིན་པའི་ཕྱིར་རོ། །སྟོང་པ་ནི་ཆོས་རྣམས་ཀྱི་སྟོང་པ་
ཉིད་དོ། །ཆེན་པོ་ཤར་སོགས་ཕྱོགས་བཅུའོ། །དོན་དམ་པ་མྱང་འདས་སོ། །འདུས་བྱས་ནི་རྒྱུ་རྐྱེན་ལས་སྐྱེས་པའོ། །འདུས་མ་བྱས་དེ་ལས་མ་སྐྱེས་པའོ། །མཐའ་ལས་འདས་པ་ནི་འཁོར་འདས་རྟག་ཆད་ཀྱི་
མཐའ་ལས་འདས་ན་དབུས་མི་གནས་པའི་མྱང་འདས་སོ། །ཐོག་མ་དང་ཐ་མ་མེད་པ་ནི་འཁོར་བ་ལ་དེ་མེད་པའོ། །ངོ་བོ་མེད་པ་ནི་བསྟན་པ་དང་རྟོགས་པའི་ཆོས་དོར་བྱ་མ་ཡིན་པའོ། །རང་བཞིན་ནི་རང་བཞིན་

དུ་གནས་པའི་རིགས་སོ། །ཆོས་ཐམས་ཅད་གཟུགས་ནས་རྣམ་མཁྱེན་གྱི་བར་རོ། །མཚན་ཉིད་ནི་གཟུགས་སུ་རུང་བ་དང་མྱོང་བ་ལ་སོགས་པའོ། །མི་དམིགས་པ་ནི་དུས་གསུམ་མོ། །དངོས་པོ་མེད་པའི་ངོ་བོ་
ཉིད་ནི་རྟེན་འབྲེལ་འདུས་པའོ། །དངོས་པོ་ནི་ཕུང་པོ་ལྔའོ། །དངོས་པོ་མེད་པ་ནི་གཞན་གྱི་ནམ་མཁའ་དང་བདག་ལ་སོགས་པ་རྫས་སུ་བཏགས་པའོ། །རང་གི་ངོ་བོ་ནི་སྙུག་མ་སྟོང་ཉིད་དོ། །གཞན་གྱི་ངོ་བོ་ནི་
བྱེད་པ་པོ་བདག་དང་ཕྱ་ལ་སོགས་པའོ། །གཉིས་པ་སའི་ཚོགས་བྱེ་བྲག་ཏུ་བཤད་པ་ནི་རྗོད་བྱ་སའི་ཚོགས་ལ་བརྗོད་བྱེད་བར་སྐབས་ཀྱི་ཞེས་སོགས་སོ། །དགོས་པ་ནི་གང་གི་ཞེས་སོགས་སོ། །འདི་ལ་གཉིས་
ཏེ་འབྲས་བུའི་ས་ཡོངས་དང་། འབྲས་བུ་སའི་ངོ་བོའོ། །དང་པོ་ལ་གཉིས་ཏེ། ས་གང་གི་ཡོངས་སྦྱོང་ཡིན་པ་དང་། །དངོས་སོ། །དང་པོ་ནི་ཀུ་ལན་ཏ་ས་མ་ཐོབ་པ་ཐོབ་པར་བྱེད་པ་ཡིན་ནོ་ཟེར་བ་མི་འཐད་དེ།
ཡུམ་གྱི་མདོ་ལས་རབ་འབྱོར་ས་དང་པོ་ལ་གནས་པའི་བྱང་ཆུབ་སེམས་དཔའ་ཆེན་པོའི་ཡོངས་སུ་སྦྱོང་བ་བཅུ་པོ་འདི་དག་བྱ་སྟེ་ཞེས་ཏེ། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་ས་དང་པོ་ལ་གནས་

༄༅། །པས་ཆོས་བཅུ་ཡིད་ལ་བྱ་སྟེ་ཞེས་བཤད་པ་དང་འགལ་བའི་ཕྱིར་རོ། །དེས་ན་བྲང་ཁང་བྱི་དོར་བྱེད་པ་ལྟར་ཐོབ་ཟིན་པའི་ཡོངས་སྦྱོང་ཡིན་ནོ། །གལ་ཏེ་ས་ནི་དང་པོ་ཐོབ་གྱུར་ཏེ་ཞེས་པ་དང་འགལ་ལོ་
ཞེ་ན་བཅུ་པོ་འདི་སྦྱངས་པས་ཁྱད་པར་ཅན་འཐོབ་པ་ལ་དགོངས་པའོ། །གཉིས་པ་ལ་དགུ་ལས་ས་དང་པོ་ལ་གསུམ་སྟེ། བསྟན་པ་དང་། །བཤད་པ་དང་། སྦྱོང་ཚུལ་བསྟན་པས་མཇུག་བསྡུ་བའོ། །དང་པོ་ནི་ཚིག་རྐང་།
གཉིས་སོ། །གཉིས་པ་ལ་བསམ་པ་ནི་རྣམ་མཁྱེན་དང་ལྡན་པའི་སེམས་བསྐྱེད་པས་དགེ་བའི་རྩ་བ་མང་པོ་ཡང་དག་པར་སྡུད་པའོ། །ཕན་པའི་དངོས་པོ་ནི་སེམས་ཅན་གྱི་དོན་དུ་ཐེག་པ་ཆེན་པོའི་ཡེ་ཤེས་དོན་དུ་
གཉེར་བའོ། །སེམས་ཅན་རྣམས་ལ་སེམས་མཉམ་ཉིད་ཀྱི་རྣམ་མཁྱེན་དང་ལྡན་པའི་སེམས་བསྐྱེད་པས་ཚད་མེད་པ་བཞི་སྒྲུབ་བོ། །གཏོང་བ་ནི་འཁོར་གསུམ་དུ་མི་རྟོག་པས་སྦྱིན་པ་གཏོང་བའོ། །བཤེས་གཉེན་
བསྟེན་པ་ནི་རྣམ་མཁྱེན་དུ་སྐུལ་བ་ལ་སོགས་པའི་བཤེས་གཉེན་ལ་རིམ་གྲོ་ལེགས་པ་བྱེད་པའོ། །དམ་ཆོས་དམིགས་པ་ཚོལ་བ་ནི་རྣམ་མཁྱེན་དང་ལྡན་པའི་སེམས་བསྐྱེད་པས་ཆོས་འཚོལ་བའོ། །རྟག་ཏུ་ངེས་འབྱུང་

སེམས་ཉིད་ནི་ཚེ་རབས་ཐམས་ཅད་དུ་འདུ་འཛི་མེད་པར་དེ་བཞིན་གཤེགས་པའི་བསྟན་པ་ལ་རབ་ཏུ་འབྱུང་ཡང་བར་ཆད་མེད་པའོ། སངས་རྒྱས་སྐུར་བསྟོད་ནི་སངས་རྒྱས་ཀྱི་སྐུ་མཐོང་ནས་མ་ཐོབ་ཀྱི་བར་དུ་ཡིད་
ལ་བྱེད་པ་དང་མི་འབྲལ་བའོ། །ཆོས་སྟོན་པ་ནི་སེམས་ཅན་རྣམས་ལ་ཐོག་མར་དགེ་བ་ལ་སོགས་པ་གསུང་རབ་ཡན་ལག་བཅུ་གཉིས་སྟོན་པའོ། །བདེན་པའི་ཚིག་ནི་ཇི་སྐད་སྨྲས་པ་ལྟར་བྱེད་པའོ། ། །
གསུམ་པ་ནི་བཅུ་པོ་དེ་དག་སྣང་ཡང་བདེན་པའི་རང་བཞིན་མི་དམིགས་པས་ས་དང་པོ་ཁྱད་པར་ཅན་ཡོངས་སུ་ཞེས་སོ། །རྩ་འགྲེལ་ཇི་ལྟ་བ་བཞིན་དགེ་བ་སྒྲུབ་པའི་གཞི་ཐམས་ཅད་ལ་ཉན་རང་གི་ཡིད་
ལ་བྱེད་པའི་གྱ་གྱུ་ཞེས་སོ། །ཆོས་བཅུའི་ས་དང་པོ་མིང་རབ་ཏུ་དགའ་བ་ཞེས་པ་འཐོབ་པ་ཡིན་ནོ། གང་ལ་བརྟེན་ནས་ཞེ་ན་ཡོངས་སུ་སྦྱོང་བའི་རྒྱུའི་ཁྱད་པར་ངོ་བོ་ཉིད་བདེན་པར་མི་དམིགས་པར་
རྟོགས་པས་ཁྱད་པར་དུ་བྱས་པ་བཅུ་པོ་དག་ཁོ་ནས་སོ། །ས་དང་པོ་ཐོབ་ཟིན་པ་མ་ཡིན་ནམ་ཞེ་ན་རྣམ་པ་ཐམས་ཅད་དུ་ཁྱད་པར་ཅན་དུ་བསྐྱེད་པར་བྱ་བ་ཡིན་པའི་ཕྱིར་ཞེས་སོ། །ས་གཉིས་པའི་ཡོངས་སྦྱོང་ནི་ས་

༄༅། །གཉིས་པར་ལས་འབྲས་མངོན་སུམ་དུ་རྟོགས་པས་ཚུལ་ཁྲིམས་དག་པར་འགྱུར་ཏེ་མི་དགེ་བཅུའི་ངོ་བོ་ནི། སྲོག་གཅོད་པ་ནི་བསམ་བཞིན་དུ། །མ་ནོར་པ་ནི་གཞན་བསད་པའོ། །མ་བྱིན་ལེན་པ་
གཞན་གྱི་ནོར། །མཐུ་དང་འཇབ་བུས་བདག་གིར་བྱེད། །བགྲོད་མིན་འགྲོ་བར་འདོད་པ་ཡིས། །ལོག་པར་གཡེམ་པ་རྣམ་པ་བཞི། །དེ་ཡང་མ་ལ་སོགས་བགྲོད་བྱ་མ་ཡིན་པ་དང་། ཁ་ལ་སོགས་པ་ཡན་ལག་མ་
ཡིན་པ་དང་། རྟེན་ཡོད་པ་ལ་སོགས་པ་ཡུལ་མ་ཡིན་པ་དང་། སྦྲུམ་མ་ལ་སོགས་པ་དུས་མ་ཡིན་པའོ། །བརྫུན་ཚིག་འདུ་ཤེས་གཞན་བསྒྱུར་བའི། །ཚིག་དོན་མངོན་པར་གོ་བའོ། །ཚིག་རྩུབ་པོ་ནི་མི་སྙན་པ། །
ཕྲ་མ་ཕ་རོལ་དབྱེ་བའི་ཕྱིར། །ཉོན་མོངས་ཅན་གྱི་སེམས་ཀྱི་ཚིག །ཉོན་མོངས་ཅན་ཀུན་ཀྱལ་བ་ཉིད། །ཁ་གསག་གླུ་དང་ཟློས་གར་དང་། །བསྟན་བཅོས་ངན་བཞིན་བརྣབ་སེམས་ནི། །ལོག་པས་གཞན་གྱི་ནོར་
ལ་ཆགས། །གནོད་སེམས་སེམས་ཅན་ལ་སྡང་བ། །དགེ་དང་མི་དགེ་མེད་ལྟ་བ། །ལོག་པར་ལྟ་བ་ཡིན་འདི་ལ། །ཞེས་སོ། །དེ་དག་གི་རྣམ་སྨིན་འབྲས་བུ་ཆུང་འབྲིང་ཆེ་བར་སྤྱད་པས་ཡི་དྭགས་དུད་འགྲོ་དམྱལ་

བར་སྐྱེ་བ་དང་བྱེད་པ་རྒྱུ་མཐུན་སྤྱོད་སྙིང་འདོད་པ་དང་། །མྱོང་བ་རྒྱུ་མཐུན་ཚེ་ཐུང་བ་ལ་སོགས་དང་།དབང་འབྲས་ཡུལ་ལ་སྨིན་པར་རྟོགས་པ་དང་། དགེ་བཅུ་སྤྱད་པས་གནས་སྐབས་དང་མཐར་ཐུག་གི་བདེ་
བ་འཐོབ་པར་ཤེས་ནས་ཚུལ་ཁྲིམས་ལ་གཙོ་བྱེད་དོ། །བསྡུ་བ་ལས་ས་དེ་ལ་བཅས་པའི་བསླབ་པ་མང་པོ་ལས་བག་ཡངས་སུ་འགྱུར་བར་བཤད་དོ། །མདོ་ལས་ཉན་རང་གི་སེམས་ཡིད་ལ་མི་བྱེད་ཅིང་དེ་མ་ཡིན་།
པ་ཚུལ་ཁྲིམས་ངན་པར་བྱེད་པའམ། བྱང་ཆུབ་ཀྱི་གེགས་སུ་འགྱུར་བའི་ཆོས་གཞན་ཡིད་ལ་མི་བྱེད་པའོ། །བྱས་པ་བཟོ་བ་ནི་ཕན་པ་ཆུང་ངུ་བྱས་པའང་མི་བརྗེད་པའོ། །གཟོད་པ་ནི་གནོད་པ་བྱས་པ་བཟོད་པ་ལ་
སོགས་པའོ། །རབ་ཏུ་དགའ་བ་ནི་སེམས་ཅན་རྣམས་ཐེག་པ་གསུམ་ལ་སྨིན་པར་སྤྲོ་བའོ། །སྙིང་བརྩེ་ཆེ་ནི་སེམས་ཅན་རེ་རེའི་དོན་དུའང་བསྐལ་པ་མང་པོར་དམྱལ་བར་གནས་པར་བྱའོ་སྙམ་ཞིང་མི་སྐྱོ་
བའོ། །བཀུར་བསྟི་ནི་སེམས་ཅན་ཐམས་ཅད་ལ་འདུད་པའོ། །བླ་མ་ལ་གུས་པ་ནི་སྟོན་པའི་འདུ་ཤེས་སུ་བྱེད་པའོ། །སྦྱིན་པ་ལ་སོགས་པ་བརྩོན་པ་ནི་ལས་གཞན་མེད་པར་དྲུག་འཚོལ་བ་ལ་དགེ་བ་ཉམས་

༄༅། །སུ་ལེན་ཚད་ཕར་ཕྱིན་དྲུག་གིས་བསྡུས་པ་དགེ་བ་ཆོས་བསྡུད་དང་། །ནད་གཡོག་ལ་སོགས་སེམས་ཅན་དོན་བྱེད་པ་དང་མི་དགེ་བ་བཅུ་དང་ས་གཉིས་པ་སྤོང་བ་སྡོམ་པའི་ཚུལ་ཁྲིམས་སོ། །
ས་གསུམ་པའི་ཐོས་པས་མི་ངོམ་པ་ནི་སངས་རྒྱས་ཀྱིས་བསྟན་པ་ཐམས་ཅད་གཟུང་བར་བྱའོ་སྙམ་པའོ། །ཟང་ཟིང་ལ་ལྟ་བ་མེད་པར་ཆོས་སྦྱིན་པ་དང་།སངས་རྒྱས་ཀྱི་ཞིང་དག་པར་བྱ་བའི་ཕྱིར་རང་གཞན་གྱི་
སེམས་སྦྱོང་བའོ། །སེམས་སྨིན་པ་དང་ཞིང་དག་པར་བྱེད་པ་ལ་འཁོར་བས་མི་སྐྱོ་བ་དང་། །ཉན་རང་གི་སེམས་ལ་སྨོད་པས་ངོ་ཚ་ཤེས་ཤིང་ཁྲེལ་ཡོད་པ་ལྔ་པོ་བདེན་པར་རློམ་པ་མེད་པའོ། །འགྲེལ་བར་རྟེན་
སྣོད་དང་བརྟེན་པ་སེམས་ཅན་ནོ། །ཕན་བཏགས་པའི་ལན་དུ་གནོད་པ་སྐྱེལ་བ་དང་། སོགས་པར་ཕན་གནོད་མ་བྱས་ཀྱང་གནོད་པ་སྐྱེལ་བ་ལ་བསྡུའོ། །རང་ལ་ལྟོས་ནས་མི་དགེ་བ་མི་བྱེད་པ་ནི་ངོ་ཚ་ཤེས་པ་ཡིན་ལ་
གཞན་ལ་ལྟོས་ནས་མི་བྱེད་པ་ཁྲེལ་ཡོད་དོ། །ས་བཞི་པ་ནི་ནགས་གནས་ཞེས་པ་ཉན་རང་གི་སས་དབེན་པ་སྟེ། གང་ཞིག་གྲོང་ངམ་དགོན་པར་གནས་ཀྱང་རུང་། །ཐེག་པ་གཉིས་ཀྱི་སེམས་བྲལ་བྱང་ཆུབ་མཆོག་ངེས་

ན། འགྲོ་དོན་ཞུགས་པ་རྣམས་ཀྱི་དབེན་པ་སྟེ་ཞེས་སོ། །འདོད་པ་ཆུང་བ་ནི་བྱང་ཆུབ་ལའང་འདོད་པ་མི་སྐྱེད་པའོ། །ཆོག་ཤེས་པ་ནི་རྣམ་མཁྱེན་ཐོབ་ཀྱང་མི་རློམ་པའོ། །སྦྱངས་པ་ཡང་དག་པར་སྡོམ་རྟེན་ནི་
ཆོས་ཟབ་མོ་ལ་རྟོགས་པ་འཇོག་པའི་བཟོད་པ་ཐོབ་པའོ། །བསླབ་པ་མི་གཏོང་བ་ནི་བསླབ་པ་ཐམས་ཅད་ཡིད་ལ་མི་བྱེད་པའོ། །འདོད་པའི་ཡོན་ཏན་ལ་འདོད་པ་མེད་པས་སྨོད་པ། ཆོས་ཐམས་ཅད་ལ་མངོན་
པར་འདུ་བྱེད་པ་མེད་པས་མི་རིག་པའམ་མྱ་ངན་འདས་པའོ། །ཕྱི་ནང་གི་ཆོས་ཐམས་ཅད་ལ་འཛིན་པ་མེད་པས་བདོག་ཀུན་གཏོང་བའོ། །རྣམ་ཤེས་གནས་པའི་ཡུལ་ལ་སེམས་མི་གནས་པས་མི་ཞུམ་པའོ། །དངོས་
བོ་ཐམས་ཅད་ཡིད་ལ་མི་བྱེད་པས་ལྟ་བ་མེད་པའོ། །འགྲེལ་བར་བསོད་སྙོམས་པ་ཞེས་ཏེ་སྒོ་ཐར་ཆགས་སུ་རྒྱུ་བ་དང་། །ཅི་ཐོབ་པ་ལས་ལེན་པ་གཉིས་ཀྱིས་བསོད་སྙོམས་པ་དང་། །ཟོས་པ་དང་ཆུ་དང་སྟན་གྱི་མཐའ་
པ་གསུམ་གྱིས་གཏན་གཅིག་པ་དང་། །ལེན་པ་དང་ཟོས་པའི་མཐའ་པ་གཉིས་ཀྱིས་ཕྱིས་མི་ལེན་པ་གསུམ་ཟས་དང་། །དམན་པ་དང་བོར་བ་གཉིས་ཀྱིས་ཕྱག་དར་ཁྲོད་པ་དང་། །ཕྱིང་པ་བ་དང་། །ཆོས་གོས་གསུམ་

༄༅། །པ་གསུམ་གོས་དང་། །དུར་ཁྲོད་བ་དང་དགོན་པ་བ་དང་ཤིང་དྲུང་པ་དང་གཞི་ཇི་བཞིན་པ་དང་བླ་གབ་མེད་པ་སྟེ་ལྔ་གནས་དང་། །ཅོག་བུ་བ་སྟེ་གཅིག་སྤྱོད་ལམ་གྱི་དབང་དུ་བྱས་པའོ། །ས་ལྔ་པ་ནི་
བྲིས་པ་སྤངས་ཞེས་ཏེ་མདོ་ནས་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་འགྲོ་ཞིང་རྫུས་ཏེ་སྐྱེ་བ་དང་མགོ་བྲེག་ཅིང་གོས་ངུར་སྨྲིག་གྱོན་པ་དང་། དགེ་སློང་མ་དང་ཕྱེ་གོར་གཏོགས་པ་ཙམ་ཡང་ལྷན་ཅིག་ཏུ་།
མི་གནས་ཤིང་གཞི་དེ་ལ་གོས་མི་ལེན་ཞེས་པའོ། །སེམས་ཅན་རང་རང་གི་བསོད་ནམས་ཀྱི་བདེ་བ་ལ་སེར་སྣ་མེད་པས་ཁྱིམ་ལ་འཁྲེན་པ་སྤོང་པ་དང་། །ཐེག་པ་དམན་པའི་གཏམ་འབྱུང་བའམ་དེའི་སེམས་བསྐྱེད་རྒྱུ
པར་མི་གནས་པར་འདུ་འཛིའི་གནས་སློང་པ་དང་། ནང་གི་ཆོས་ལ་ཡང་དག་པར་མི་མཐོང་བས་བདག་ལ་སྟོང་པ་སྤོང་བ་དང་། །ཕྱིའི་ཆོས་ཡང་དག་པར་མི་མཐོང་བས་གཞན་ལ་བརྙས་པ་སྤོང་བ་དང་། བདེ་
འགྲོ་ལ་བར་དུ་གཅོད་ན་བྱང་ཆུབ་ལ་ལྟ་ཅི་སྨོས་ཞེས་ཉེས་དམིགས་རིག་ནས་མི་དགེ་བ་སྤོང་པ་དང་། དེ་ས་གཉིས་པ་ནའང་ཡོད་པ་མ་ཡིན་ནམ་ཞེ་ན་འདིར་ས་བོན་ཡོད་ཅེས་ཟེར་རོ། །ཁེངས་པ་སྐྱེ་བར་འགྱུར་

བའི་རྒྱུ་ཡང་དག་པར་མ་མཐོང་བས་རློམ་པས་ཁེངས་པ་སྤོང་བ་དང་། བདེན་པའི་དངོས་པོར་མི་དམིགས་པས་ཕྱིན་ཅི་ལོག་སྤོང་པ་དང་། ཡིད་གཉིས་མཐོང་སྤང་ཡིན་པས་དེའི་སྤང་བྱར་འགལ་ལོ་བྱས་པས་དེ་
འདྲ་རྒྱ་དཔེ་ལ་མེད་ཅེས་འབུམ་པ་ཟེར་སྐད། ཕྱིས་མ་ཧས་བློ་ངན་དུ་བྱས་ཏེ་ཡང་ལོག་ལྟ་ཡིན་པས་མཐོང་སྤང་ཉིད་ཡིན་ནོ། །དེ་ལྷན་སྐྱེས་ཡིན་ནོ་ཞེ་ན་ཐེ་ཚོམ་ལའང་མཚུངས་པའོ། །དེས་ན་ཤེས་སྒྲིབ་ཀྱི་ཐེ་ཚོམ་
སྟེ་ཆོས་ཐམས་ཅད་ཡིད་གཉིས་དང་བྲལ་བར་རྟོགས་པ་ལ་བཤད་གསུངས། དུས་གསུམ་ཡང་དག་པར་མི་མཐོང་བས་ཉོན་མོངས་པ་བཟོད་པའོ། །འགྲེལ་བར་དགེ་བ་བླང་བྱ་ཡིན་པ་ལས་བཟློག་སྟེ་སྤང་བྱར་མངོན་སྒྱུ
པར་ཞེན་པ་དང་། །མི་དགེ་བ་སྤང་བྱ་ལས་བཟློག་པའོ། །ལོག་པར་ལྟ་བའི་སོགས་པར་མ་རིག་པ་བསྡུའོ། །ཉོན་མོངས་པ་ཐམས་ཅད་ལ་ཕྱོགས་པར་ནི་འདུན་ཅིང་དང་དུ་ལེན་པའོ། །སྤང་བྱ་ལས་བཟློག་པའི་གཉེན་
པོའི་ཆོས་བསྟན་བཅོས་སུ་སྤང་བྱ་བཤད་པའི་དོན་གྱིས་འཕངས་པ་ཞེས་སོ། །ས་དྲུག་པ་ནི་གཉེན་པོ་སྦྱིན་སོགས་དྲུག་རྫོགས་པར་སྦྱོང་པའོ། །དྲུག་པོ་ས་འོག་མ་དག་ནའང་ཡོད་པ་མ་ཡིན་ནམ་དྲུག་ཀ་གཙོ་ཆེ་བ་

༄༅། །འདིར་རྫོགས་ཏེ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་སངས་རྒྱས་དང་ཉན་རང་ཤེས་པར་བྱ་བའི་རྒྱ་མཚོ་ལྔའི་ཕ་རོལ་ཏུ་ཕྱིན་པར་འགྱུར་རོ་ཞེས་སོགས་བཤད་དོ། །སྤང་བྱ་ནི་སློབ་མ་དང་བསེ་
རུ་ལ་དག་པའི་སེམས་ཞེས་ཏེ་དེ་ནི་ཚུལ་ཁྲིམས་དང་བསམ་གཏན་གྱིས་སྤོངས་ཏེ། ཉན་རང་གིས་ཡིད་ལ་བྱེད་པ་སྤོང་བ་དང་། །དེ་དང་མ་འདྲེས་པའི་རྩེ་གཅིག་པ་ཡིན་པས་རྣམ་པ་འགལ་བས་སོ། །དེ་ཁོ་ན་ཉིད་ལ་།
སྐྲག་པའི་སེམས་ཞེས་ཏེ། དེ་ཤེས་རབ་དང་བཟོད་པས་སྤོང་སྟེ་སྟོང་ཉིད་རྟོགས་པ་ལ་མི་སྐྲག་པ་ཡིན་པའི་ཕྱིར་རོ། །བསླངས་པ་ན་འདིའི་བསམ་པ་རྫོགས་མི་ནུས་སྙམ་ནས་ཞུམ་པ་མེད་པ་དང་། བདོག་པ་ཀུན་གཏོང་
ཡང་མི་འགལ་བ་མེད་པ་དང་དབུལ་ན་ཡང་སློང་པ་པོ་ཕྱིར་མི་སྤོང་པའོ་གལ་ཏེ་རང་བཀྲེན་པ་ན་སྦྱིན་རྒྱུ་མེད་པས་སློང་པ་ཇི་ལྟར་མི་སྤོང་ཞེ་ན། ཡོད་པ་ན་སྦྱིན་པར་ཁས་བླངས་ནས་སྦྱིན་པའམ་བྱང་ས་ནས་བཤད་པ་
ལྟར་རང་ལ་དད་པའི་སྦྱིན་བདག་གཏེར་དུ་འཇུག་པའོ་ཞེས་ཟེར་རོ། །ཞུམ་པ་ལ་སོགས་པ་གསུམ་ནི་སྦྱིན་པ་དང་བརྩོན་འགྲུས་ཀྱིས་སྤོང་སྟེ་སྦྱིན་པ་གཏོང་བ་ལ་སྤྲོ་བས་འཇུག་པ་ཡིན་པས་དེ་གསུམ་དང་འགལ་བའི་

ཕྱིར་རོ། །ས་བདུན་པ་ལ་སྤང་བྱ་ཉི་ཤུ་སྤོང་ཞིང་གཉེན་པོ་ཉི་ཤུ་རྫོགས་བར་བྱེད་དོ། །སྤང་བྱ་ནི་ང་རྒྱལ་སྐྱེ་བའི་རྒྱུར་གྱུར་པས་བདག་གོ །ཞུམ་པའི་བདག་ཉིད་ཡིན་པས་སེམས་ཅན་ནོ། །རིགས་
མཐུན་པ་རྣམས་སུ་སྐལ་བ་ཇི་ལྟ་བ་བཞིན་གནས་བས་སྲོག་གོ །འཛིན་པ་གཞན་ལའང་སྦྱར་རོ། །འགྲོ་བ་གཅིག་ནས་ཟག་ཅིང་གཅིག་ཏུ་གང་པས་གང་ཟག་གོ །སྔོན་ཡོད་པ་ཕྱིས་མེད་པས་ཆད་པའོ། །འཇིག་པ་
མེད་པས་རྟག་པའོ། །འཁོར་འདས་བླང་དོར་ཐ་དད་དུ་འཛིན་པས་མཚན་མའོ། །རིགས་ཅན་ཐ་དད་དུ་འཛིན་པས་རྒྱུའོ། །དུ་མ་སྤུངས་པས་ཕུང་པོའོ། །ཉེར་སྤྱོད་འཛིན་པས་ཁམས་སོ། །སྐྱེ་བའི་སྒོ་བྱེད་པས་སྐྱེ་
མཆེད་དོ། །ཁམས་གསུམ་བདེན་པར་འཛིན་པས་གནས་པའོ། །དེ་ལ་ཆགས་པའོ། །རྣམ་མཁྱེན་ཐོབ་པར་མི་ནུས་སྙམ་དུ་ཞུམ་པའོ། །མཚན་དཔེའི་རང་བཞིན་གཟུགས་སུ་ཞེན་པས་སངས་རྒྱས་སུ་ལྟ་བའོ། །
གསུང་རབ་བཅུ་གཉིས་བརྗོད་བྱ་རྗོད་བྱེད་དུ་ཞེན་པ་ཆོས་སུ་ལྟ་བའོ། །སྐྱེས་བུ་ཟུང་བཞི་ལ་སྐྱབས་གནས་སུ་ཞེན་པ་དགེ་འདུན་དུ་ལྟ་བའོ། །འཆལ་པའི་ཚུལ་ཁྲིམས་ཀྱི་གཉེན་པོར་ཞེན་པ་ཚུལ་ཁྲིམས་སུ་ལྟ་

༄༅། །བའོ། །སྟོང་པ་ཉིད་ལ་ཐེ་ཚོམ་ཟ་པའི་བརྩད་པར་འཛིན་པར་འཛིན་པའོ། །དེ་དང་འགལ་བར་བརྗོད་པ་འཛིན་པ་ནི་མངོན་སུམ་ལ་སོགས་དང་འགལ་ཞེས་པའམ། སྟོང་ཉིད་དང་འགལ་བ་དངོས་བོར་
ཞེན་པའོ། །ཉི་ཤུ་གང་གི་རྒྱུད་ལ་ཆད་ཅིང་སྤངས་པ་དེ་ཡིས་ས་ནི་བདུན་པ་འཐོབ་གཉེན་པོ་ནི་རང་གི་མཚན་ཉིད་སྟོང་པ་ཉིད་དང་། །མཚན་མ་ཡིད་ལ་བྱེད་པ་མེད་པ་དང་། །ཁམས་གསུམ་དུ་སྨོན་པ་མེད་པ་དང་། །དགེ་
བ་བཅུ་ལ་འཁོར་གསུམ་དག་པ་དང་། །སྙིང་རྗེ་ཆེན་པོ་ཐོབ་པ་དང་། །བྱམས་པ་རྫོགས་པས་རློམ་པའམ་བརྙས་པ་མེད་པ་དང་། །ཆོས་ཐམས་ཅད་ལ་དབྲི་བསྣན་མེད་པས་མཉམ་པ་ཉིད་རྟོགས་པ་དང་། མཐར་
ཐུག་ཐེག་ཆེན་གྱི་ཚུལ་ཅིག་ཏུ་རྟོགས་པ་དང་། མིང་དང་གཟུགས་མི་སྐྱེ་བར་ཤེས་པ་དང་། ཆོས་ཐམས་ཅད་སྐྱེ་མེད་ལ་སོགས་ལ་མི་སྐྲག་པའི་བཟོད་པ་ཤེས་པ་དང་། གཉིས་པ་ཡོངས་སུ་མི་རྒྱུ་བས་གཅིག་
ཏུ་སྟོན་པ་དང་། །ཡང་དག་མ་ཡིན་པའི་རྟོག་པ་འཇོམས་པ་དང་། །ཉན་རང་གི་འདུ་ཤེས་དང་། །ཤེས་རབ་ཉོན་མོངས་ཅན་གྱི་ལྟ་བ་དང་། བག་ཆགས་ཀྱི་མཚམས་སྦྱོར་བའི་ཉོན་མོངས་སྤོང་བ་དང་། །རྣམ་མཁྱེན་ལ་རྩེ་

གཅིག་པའི་ཞི་གནས་དང་། རྣམ་མཁྱེན་སྟོང་ཉིད་དུ་རྟོགས་པའི་ལྷག་མཐོང་དང་། དབང་པོ་དྲུག་སྡོམ་པས་སེམས་འདུལ་བ་དང་། སངས་རྒྱས་ཀྱི་སྤྱན་ཐོབ་པས་ཤེས་བྱ་ཐམས་ཅད་ལ་ཐོགས་པ་མེད་པའི་ཡེ་
ཤེས་དང་། །སྐྱེ་མཆེད་དྲུག་གི་བཏང་སྙོམས་ཐོབ་པས་མ་ཆགས་པ་དང་། རང་གར་འདོད་པར་སངས་རྒྱས་ཀྱི་ཞིང་གཞན་དུ་ཡུས་དུ་མ་སྤྲུལ་ནས་མཉམ་ཉིད་དུ་འགྲོ་བ་དང་། །འཁོར་གྱི་དཀྱིལ་འཁོར་ཀུན་དེ་ཐམས་
ཅད་དུ་བདག་གི་ལུས་ཀྱི་ངོ་བོ་སྟོན་པས་གདུལ་བྱ་འདུལ་བ་སྟེ། སྤང་བྱ་དང་ཁ་ཅིག་དངོས་སུ་འགལ་བ་ཁ་ཅིག་རྒྱུ་དང་ཁྱབ་བྱེད་དང་འགལ་བས་ཅི་རིགས་པར་སྤོངས་པར་ཤེས་པར་བྱའོ། །ས་བརྒྱད་པ་ལ་ཡུམ་
གྱི་མདོ་དང་ས་བཅུ་པ་ལས་བཞི་ཚན་གཉིས་སུ་གཅོད་པ་ནི་གང་རུང་ཅིག་སྦྱང་པས་ཆོག་པར་གོ་བའི་དོན་དུ་ཡིན་ནོ་ཞེས་འཕགས་པས་བཤད་དོ། །བསྟན་བཅོས་ལས་ཕྱོགས་གཅིག་ཏུ་གསུངས་པ་ནི་སླ་ཆོས་སུ་
ཟད་དོ། །སེམས་གཅིག་གིས་སེམས་ཅན་ཐམས་ཅད་ཀྱི་སེམས་དང་སེམས་བྱུང་ཤེས་པ་དང་། །རྫུ་འཕྲུལ་གྱི་མངོན་པར་ཤེས་པས་རྩེ་ཞིང་སངས་རྒྱས་ཀྱི་ཞིང་དུ་དེ་ལྟ་བའི་དོན་དུ་འགྲོ་བ་དང་། །སངས་རྒྱས་ཀྱི་ཞིང་

༄༅། །བཟང་སྒྲུབ་པ་རྟེན་སྣོད་ལ་བཤད་ཀྱང་འཁོར་ལོས་སྒྱུར་བ་ལ་གནས་ཏེ་སྟོང་གསུམ་སྟོང་པ་ལ་བཤད་དོ། །ཆོས་སྐུ་བརྟག་པའི་ཕྱིར་ཆོས་ལ་བསྙེན་བཀུར་བས་སངས་རྒྱས་བསྟེན་ཏེ་མཉེས་པར་བྱེད་པ་
དང་། སྟོབས་བཅུ་ལ་གནས་ཤིང་སེམས་ཅན་ཐམས་ཅད་ཀྱི་དབང་པོ་རྫོགས་པར་ཤེས་པ་དང་། །རྒྱལ་བའི་ཞིང་གི་སེམས་ཅན་ཐམས་ཅད་ཀྱི་སེམས་སྦྱོང་བ་དང་། །བྱ་བ་ཐམས་ཅད་བྱེད་ཀྱང་སེམས་གང་
ལའང་འཇུག་པས་སྒྱུ་མ་ལྟ་བུའི་ཏིང་ངེ་འཛིན་ལ་གནས་པ་དང་། །སེམས་ཅན་སྨིན་པར་བྱ་བའི་ཕྱིར་ཆེད་དུ་བསམ་བཞིན་དུ་སྲིད་པ་ལེན་པ་དང་། །ཡོངས་སུ་སྦྱང་བར་བྱ་བའི་ལས་ནི་འདི་བརྒྱད་མདོ་ལས་བཤད་
ཅེས་སོ། །ས་དགུ་པ་ནི་སྨོན་ལམ་ཞེས་ཏེ་ས་བརྒྱད་པ་ལ་སྨོན་ལམ་གཙོ་ཆེར་བཤད་པས་འདིར་འབྲས་བུ་རྫོགས་པ་སྟེ། མདོ་ལས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་སྨོན་ལམ་ཇི་ལྟར་བཏབ་པ་
ལྟར་འགྲུབ་པས་སྨོན་ལམ་གྱི་འབྲས་བུ་ཡོངས་སུ་རྫོགས་པ་ཡིན་ནོ། །ངེས་པའི་ཚིག་སོ་སོ་ཡང་དག་པར་རིག་པས་ལྷ་ལ་སོགས་པའི་སྐད་ཤེས་པ་དང་། །རྫས་ཡོད་ལ་སོགས་པའི་དབྱེ་བ་ཤེས་པའི་སྤོབས་པ་

སོ་སོར་ཡང་དག་པར་རིག་པ་གཉིས་བཤད་པས་གཞན་གཉིས་ཀྱང་མཚོན་ནོ། །ཚེ་རབས་ཐམས་ཅད་དུ་རྫུས་ཏེ་སྐྱེ་བས་མངལ་དུ་འཇུག་པ་མཆོག་དང་། །རྒྱལ་རིགས་དང་བྲམ་ཟེའི་རིགས་ཆེ་ཞིང་མཐོ་བ་དང་། །
བྱང་ཆུབ་སེམས་དཔའི་རིགས་ཆེན་པོར་སྐྱེ་བས་རུས་དང་། སྔོན་བྱང་ཆུབ་སེམས་དཔའ་བྱུང་བའི་རྒྱུ་དང་། བྱང་ཆུབ་ལ་རང་གིས་བཞག་པའི་འཁོར་དང་། སྐྱེས་མ་ཐག་ཏུ་འཇིག་རྟེན་གྱི་ཁམས་སྣང་བའི་ས་བཀང་
ཞིང་དེ་དག་རྣམ་པ་དྲུག་ཏུ་གཡོ་བར་བྱེད་པ་སྐྱེ་གཅིག་དང་། སེམས་ཅན་བྱེ་བ་ཕྲག་ཁྲིག་བརྒྱ་སྟོང་མང་པོ་དང་ལྷན་ཅིག་རབ་ཏུ་འབྱུང་ཞིང་དེ་དག་ཐེག་པ་གསུམ་ལ་འགོད་པ་དང་། བྱང་ཆུབ་ཀྱི་ཤིང་རྩ་བ་གསེར་
ལས་བྱས་པ་ལྷུན་བེེཌཱུཪྻར་འདུག་པ་ཡལ་ག་རིན་པོ་ཆེ་སྣ་བདུན་ལས་གྲུབ་པ། ལོ་མ་དང་མེ་ཏོག་རིན་པོ་ཆེ་ཐམས་ཅད་ལས་གྱུར་པ་ཤིང་དེའི་དྲི་ཞིམ་པོ་དང་འོད་བཟང་པོས་འཇིག་རྟེན་གྱི་ཁམས་མཐའ་ཡས་པར་
འགེངས་པ་དང་། །སེམས་ཅན་སྨིན་པ་དང་སངས་རྒྱས་ཀྱི་ཞིང་དག་པའི་ཡོན་ཏན་ཕུན་སུམ་ཚོགས་པའོ། །དེ་ཐམས་ཅད་ལ་སྦྱར་རོ། །གལ་ཏེ་རྫུས་ཏེ་སྐྱེ་བ་དང་རུས་ལ་སོགས་པ་འགལ་ལོ་ཞེ་ན། མ་ཡིན་ཏེ་ཁྱེའུ་

༄༅། །ཆོས་ཀྱི་སེམས་དཔའ་དང་ཆོས་ཀྱི་བློ་གྲོས་བཞིན་ནོ། །བྱང་ཆུབ་ཀྱི་སེམས་རིན་པོ་ཆེར་གནས་ན་ད་ལྟ་ཐ་མལ་དུ་འདུག་པ་དང་འགལ་ལོ་ཞེ་ན་སྣང་བ་དག་མ་དག་གིས་བྱུང་བའོ་ཞེས་སོ། །མངལ་
དུ་འཇུག་པ་ལ་སོགས་པ་ས་བཅུ་པ་ལ་གནས་པས་བྱེད་པ་མ་ཡིན་ནམ་ཞེ་ན། དགུ་པ་སྦྱངས་པས་བཅུ་པ་ལ་བྱེད་པའམ། མི་སྐྱེ་བའི་ཆོས་ལ་བཟོད་པ་ཐོབ་ནས་ཞག་བདུན་ནས་ཀྱང་འཚང་རྒྱ་ནུས་པར་བཤད་།
དོ༑ ༑འགྲེལ་བར་ཡུམ་ལྷ་མཛེས་ལྟ་བུའི་མངལ་དུ་འཇུག་པ་དང་རྒྱལ་པོའི་ཕྱོགས་སུ་བྲམ་ཟེ་བསྡུའོ། །བྱེ་བྲག་ཏུ་ཉི་མའི་གཉེན་པོ་བུ་རམ་ཤིང་ལ་སོགས་པ་ལས་སྐྱེས་པ་དང་། མ་དང་ཕ་ཡི་བདུན་རྒྱུད་ཚུན་ཆོད་བཟང་
བས་ལེགས་པར་འབྲེལ་བའི་གཉེན་དང་། །འཁོར་བཞེད་པ་བཞིན་སྒྲུབ་པ་འདུན་པ་ལྟ་བུ་དང་བརྒྱ་བྱིན་དང་ཚངས་པ་ལ་སོགས་པ་སྐུ་ཁྲུས་གསོལ་བ་ལ་སོགས་པས་བསྟོད་པར་བྱེད་པ་དང་། །སངས་རྒྱས་
དང་ལྷས་བསྐུལ་ཏེ་རབ་ཏུ་བྱུང་བ་དང་། །ཡིད་བཞིན་གྱི་ནོར་བུ་འདོད་བྱ་ཡིན་པ་ལྟར་ཤིང་ཡང་སངས་རྒྱས་ཀྱི་འདོད་བྱ་ཡིན་པས་སོ། །གཉིས་པ་འབྲས་བུའི་སའི་ངོ་བོ་ནི་དེ་ལྟར་ཞེས་སོགས་ཏེ་གལ་ཏེ་འདི་

འབྲས་བུའི་མཐར་མ་ཐུག་ཅིང་ལྟོས་ནས་འཇོག་ན་འོག་མའང་ཐལ་བས་འབྲས་བུར་ཇི་ལྟར་འཐད་ཅེ་ན། སློབ་པའི་སའི་མཐར་ཐུག་ཡིན་པས་འབྲས་བུའོ། །དེ་དག་ལ་བཤད་ཅེས་པས་འདིའི་ཡོངས་སྦྱོང་ཡོད་བཞིན་
དུ་མི་འཆད་པ་ཅི་སྟེ་ཞེ་ན། མ་ཧ་ལྟར་ན་དང་པོ་ལ་སོགས་པའི་ཡོངས་སྦྱོང་མོས་སྤྱོད་ལ་སོགས་པ་ལས་ཁྱད་པར་དུ་བྱེད་པ་ཡིན་པ་ལས་འདི་འབྲས་བུའི་སར་བཤད་པས་ཐམས་ཅད་ལས་ཁྱད་པར་དུ་འཕགས་པར་
གྲུབ་པས་དེའི་བཤད་པ་ལ་དགོས་པ་མེད་པའི་ཕྱིར་རོ་གསུངས་པ་ནི་མི་འཐད་དེ། ས་དང་པོ་ལ་གནས་པས་སྦྱོངས་པར་བཤད་པས་གནས་པ་ཉིད་ཀྱིས་མོས་སྤྱོད་ལས་ཁྱད་པར་དུ་གྲུབ་པས་དང་པོའི་ཡང་མི་
འཆད་པར་ཐལ་ལོ། །ཁ་ཅིག་རྟོགས་སླ་ནས་མ་བཤད་ཅེས་ཟེར་བ་ནི་འབྲེ་ན་རེ་རིགས་ཏེ་འདིའི་ཡོངས་སྦྱོང་དགུའི་ཡོན་ཏན་དང་འཕྲིན་ལས་སྦྲེལ་ནས་ཉམས་སུ་ལེན་པ་ཡིན་ལ། དེ་མཚན་ཉིད་བཤད་པས་གོ་
སླ་སྟེ་མཚན་ཉིད་ས་དགུའི་ཡོན་ཏན་ལས་ལྷག་པ་མངོན་དུ་བྱས་པས་དེ་ལས་འདའ་བ་དང་། །སངས་རྒྱས་ཀྱི་ཡོན་ཏན་དང་ཕྲིན་ལས་ཐོབ་པས་སངས་རྒྱས་ཀྱི་སར་བཤད་པས་རྟོགས་སོ་ཞེས་གསུངས་སོ། །ས་

༄༅། །དགུ་འདས་ཞེས་པ་ལ་གཉིས་ཏེ། འདའ་བྱའི་ས་དང་། །འདས་པའི་དོན་ནོ། །དང་པོ་ནི་མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་ལ་མཁས་པས་ཕ་རོལ་ཏུ་ཕྱིན་པ་ནས་མ་འདྲེས་
པའི་བར་ལ་སྤྱོད་པའི་ཚེ་རིགས་ཀྱི་ས་དང་བརྒྱད་པའི་ས་དང་མཐོང་བའི་ས་དང་བསྲབས་བའི་ས་དང་འདོད་ཆགས་དང་བྲལ་བའི་ས་དང་བྱས་པ་རྟོགས་པའི་ས་དང་། །ཉན་ཐོས་ཀྱི་ས་དང་རང་སངས་རྒྱས་ཀྱི་ས་
དང་བྱང་ཆུབ་སེམས་དཔའི་ས་ལས་ཡང་དག་པར་འདས་ཏེ། རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་ས་དགུ་ལས་འདས་ནས་སངས་རྒྱས་ཀྱི་ས་ལ་གནས་པ་སྟེ་རབ་འབྱོར་དེ་ནི་བྱང་
ཆུབ་སེམས་དཔའི་ས་བཅུ་པའོ་ཞེས་གསུངས་སོ། །གཉིས་པ་འདས་པའི་དོན་སྤངས་པ་ལ་མི་བྱ་སྟེ་དེ་དག་ཚད་མས་གྲུབ་པའི་ལམ་ཡིན་པས་སོ། །ཚད་མས་གྲུབ་པ་ལ་ཚད་མ་ཕྱི་མས་དེའི་དོན་ལ་གནོད་པ་དང་
བློ་དེ་ཚད་མ་ཡིན་པ་ལ་སྤོང་བྱེད་སྲིད་ན་དེ་ལའང་སྲིད་པས་གང་ལའང་ཡིད་བརྟན་བྱ་མེད་པར་འགྱུར་རོ། །དེས་ན་དེ་ནི་ཉམས་སུ་མྱོང་བར་བྱ་ནས་དེ་ལས་ལྷག་པ་མངོན་དུ་བྱས་པ་ཙམ་ཡིན་ནོ། །གནས་སྐབས་

གང་དུ་ཉན་རང་གི་ས་མངོན་དུ་བྱེད་པ་ནི་བཤད་ཟིན་ཏོ། །རྒྱན་ལྟར་ན་མངོན་པར་ཤེས་པའི་ཡེ་ཤེས་གང་གིས་ས་བཅུ་སངས་རྒྱས་ཀྱི་སར་གནས་པ་དེ་ནི་བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱའོ། །
སངས་རྒྱས་ཀྱི་ས་ནི་བཏགས་ནས་ཡིན་ནོ། །རྒྱུ་མཚན་ནི་སྤང་བྱ་མཐའ་དག་སྤོང་བར་ཉེ་བ་དང་སྟོབས་ལ་སོགས་པའི་རིགས་ཐོབ་པ་དང་གཞན་དོན་མཉམ་སྟེ་རྗེས་ཐོབ་ཅེས་བཤད་པས་སོ། །གལ་ཏེ་དེ་མི་
འཐད་དེ་དེ་ལྟ་མོད་ཀྱིས་ས་རྡུལ་དང་། །རྒྱ་མཚོ་བ་གླང་མིག་རྗེས་ཀྱི། ཁྱད་པར་གང་ཡིན་སངས་རྒྱས་དང་། །བྱང་ཆུབ་སེམས་དཔའི་ཁྱད་དེ་ཉིད། ཅེས་སྤངས་པ་དང་ཡེ་ཤེས་ལ་ཁྱད་ཡོད་པར་བཤད་པ་དང་། 
ཡང་ས་བཅུ་པའི་དོན་དེས་མི་ནུས་ལ་སངས་རྒྱས་ཀྱི་ནུས་པའི་ཕྱིར་རོ་ཞེ་ན། སྤངས་རྟོགས་ཉེ་ཞིང་ཕྲིན་ལས་ལྷུན་གྱིས་གྲུབ་པ་དང་རྒྱུན་མི་འཆད་ཙམ་གྱིས་ཁྱད་མེད་པར་བཤད་དོ། །དགོས་པ་ནི་སངས་
རྒྱས་མྱུར་དུ་ཐོབ་པར་གོ་བའོ། །དངོས་ལ་གནོད་པ་ནི་སྤངས་རྟོགས་མ་རྫོགས་པའོ། །འགྲེལ་པར་ཉན་ཐོས་ནས་གཞན་དུའི་བར་ཆད་བྱེད་ཡིན་ལ། རིགས་ནས་ས་རྣམས་ཀྱི་བར་བཤད་པར་བྱའོ།

༄༅། །རིགས་ཀྱི་ས་ནི་ཐེག་པ་གསུམ་གྱི་རིགས་ངེས་པའི་ས་སྟེ་བྱང་ཆུབ་སེམས་དཔའ་དང་བསེ་རུ་ལྟ་བུའི་དྲོད་དུ་ངེས་ཏེ། སྟོན་དང་བསེ་རུ་བྱང་ཆུབ་པ། བསམ་གཏན་མཐའ་རྟེན་གཅིག་ལ་ཀུན།
ཞེས་བཤད་པས་སོ། །ཚོགས་དང་སྤྱོད་པའང་བཟོད་པར་རིགས་ངེས་ཏེ། ཇི་ལྟར་བཟོད་ཆེན་སྐད་ཅིག་མ། གཅིག་ཡིན་དེ་བཞིན་ཆོས་ཀྱི་མཆོག་ཅེས་པའི་འགྲེལ་བར་བསེ་རུ་ལས་གཞན་པའི་རང་སངས་རྒྱས་ཡོད་
པར་འདོད་པ་དེའི་རིགས་ནི་དྲོད་དང་རྩེ་མོར་བཟློག་པ་དགག་པ་མེད་དོ་ཞེས་སོ། །ཉན་ཐོས་བཟོད་པར་ངེས་ཏེ། གཉིས་སློབ་རིགས་ལས་བཟློག་ནས་ནི། སངས་རྒྱས་སུ་འགྱུར་གཞན་གསུམ་ཡང་ཞེས་བཤད་པས་
སོ༑ ༑ །བརྒྱད་པ་ནི་ཡས་བགྲང་པ་སྟེ་འབྲས་བུ་དང་པོ་ལ་ཞུགས་པ་སྐད་ཅིག་བཅོ་ལྔ་པ་གནས་པའོ། །མཐོང་བ་ནི་རྒྱུན་དུ་ཞུགས་པ་བཅུ་དྲུག་པ་ལ་གནས་པ་སྟེ། དགེ་སྦྱོང་གི་འབྲས་བུ་དང་པོ་མཐོང་བས་སོ། །བསྲབ་
པ་ནི་ལན་གཅིག་ཕྱིར་འོང་གི་འབྲས་གནས་ཙམ་པོ་སྟེ། འདོད་ཁམས་ཀྱི་དྲུག་པ་མན་ཆད་སྤངས་པས་ཕལ་ཆེར་བསླབས་པས་སོ། །འདོད་ཆགས་དང་བྲལ་བ་ནི་ཕྱིར་མི་འོང་པ་སྟེ་འདོད་ཁམས་ལས་འདོད་ཆགས་

དང་བྲལ་བས་སོ། །བྱས་པ་རྟོགས་པ་ནི་དགྲ་བཅོམ་པ་སྟེ་ཉོན་མོངས་པ་ཐམས་ཅད་སྤངས་བར་བྱས་པ་དེས་རྟོགས་པས་སོ། །ཉན་ཐོས་ཀྱི་ནི་ལྷག་མ་གཉིས་པ་དང་གསུམ་པ་དང་བཞི་པ་ལ་ཞུགས་པ་གསུམ་མོ། །
སྤྱི་བྱེ་བྲག་དེ་རྣམས་ལ་འཇུག་པར་ཅིས་ཤེས་ཞེ་ན། ཐེག་པའི་ཚུལ་གསུམ་གྱིས་སའི་ཡོན་ཏན་ཐམས་ཅད་ས་བཅུ་པར་འདུས་པར་རྣམ་པར་བཞག་པར་སངས་རྒྱས་ཀྱིས་དགོངས་པས། ཉན་ཐོས་ཀྱི་ས་བརྒྱད་ཀྱི་
ཡོན་ཏན་འཇོག་པ་ལས་ལྔ་པོ་རང་མིང་གིས་བྱུང་བས་ཤུགས་ཀྱིས་དེ་གསུམ་ལ་འཇུག་གོ །རང་སངས་རྒྱས་ཀྱི་ས་དང་བྱང་ཆུབ་སེམས་དཔའི་ནི་སླའོ། །ས་ནི་ཀུན་ལ་སྦྱར་རོ། །ཡང་དག་པར་རྫོགས་པའི་སངས་
རྒྱས་ནི་མ་ཡིན་ནོ་དངོས་སུ་མེད་ཀྱང་སངས་རྒྱས་ཀྱིས་ཡོངས་སུ་རྫོགས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ་ཞེས་སྐབས་གཞན་ནས་བཤད་པས་།
 དོན་གྱིས་བཤད་དོ་གསུངས་སོ། །འཕགས་པས་ལུང་གཞན་ནས་འབྱུང་ཞེས་པ་འབུམ་མོ། །གསུམ་པ་གཉེན་པོའི་ཚོགས་བྱེ་བྲག་ཏུ་བཤད་པ་ནི་མཐོང་དང་གོམས་པའི་ལམ་དག་ལ་དབྱེ་གཞིའོ། །གཉེན་པོ་རྣམས་

༄༅། །ལ་བརྒྱད་ཅེས་གྲངས་ཀྱི་དབྱེ་བའོ། །གཟུང་དང་འཛིན་པའི་རྣམ་རྟོག་བརྒྱད་ཉེ་བར་ཞི་བར་བྱ་བའི་ཕྱིར་ཞེས་མ་ཧས་འགྲེལ་ཆེན་དུ་བསྒྱུར་བ་ལེགས་ཏེ། དངོས་པོ་ལ་བརྒྱད་ཡིན་པ་དང་འགྲེལ་པ་
དང་གྲངས་མཐུན་པའི་ཕྱིར་རོ། །བརྒྱད་རྣམས་ཞེས་པར་རྒྱ་དཔེ་ལ་འདུག་གོ་ཞེས་སྤོང་ཞེས་ཟེར་རོ། །མཐོང་སྒོམ་སོ་སོར་ཕྱེ་ལ་སྦྱར་རོ། །དེ་བརྒྱད་སྟོང་པ་ལས་ཐེག་པ་ཆེན་པོ་དེ་གང་གིས་ངེས་པར་འབྱུང་
བར་འགྱུར། གང་ནས་ངེས་པར་འབྱུང་བར་འགྱུར། གང་དུ་གནས་པར་འགྱུར། གང་ཞིག་ངེས་པར་འབྱུང་བར་འགྱུར་ཞེས་བཞི་དྲིས་པའི་ལན་དུ་མི་དམིགས་པའི་རྣམ་པས་དང་། ཁམས་གསུམ་ནས་དང་། རྣམ་པ་
ཐམས་ཅད་མཁྱེན་པ་ཉིད་དུ་དང་། །བྱང་ཆུབ་སེམས་དཔའ་འབྱུང་ངོ་ཞེས་ཀུན་རྫོབ་ཀྱི་བདེན་པའི་རྣམ་པ་ལ་བརྟེན་ནས་མཐོང་ལམ་གཉེན་པོ་གསུངས་ལ། གང་གིས་ཀྱང་ངེས་པར་འབྱུང་བ་མེད་ལ་སོགས་པ་དོན་དམ་
གྱི་བདེན་པ་ལ་བརྟེན་ནས་སྒོམ་ལམ་གཉེན་པོ་གསུངས་སོ། །ཉི་ཁྲི་ནས་དྲི་བ་གསུམ་གྱི་ལན་གྱིས་སྟོན་ནོ། །མ་ཧས་བདེན་པ་བཅུག་པ་ལེགས་ཀྱང་བདེན་པ་གཉིས་པོ་ལམ་གྱིས་མངོན་དུ་བྱེད་ཅེས་པར་འགྲོ་དོགས་

ཡོད་པས་འདི་ལྟར་ཞི་བར་བྱ་བའི་ཕྱིར་མི་མཐུན་ཕྱོགས་ཀྱི་རབ་ཏུ་དབྱེ་བས་ལམ་གཉིས་པོ་ཁོ་ནའི་གནས་སྐབས་ཀྱི་ཁྱད་པར་བདེན་པ་གཉིས་ཀའི་རྣམ་པ་ལ་བརྟེན་ནས་གཉེན་པོ་རྣམ་པ་བརྒྱད་མངོན་དུ་བྱའོ་ཞེས་
ཕྱིས་མ་ཧ་ཟེར་བ་འཐད་དོ། །ངེས་པར་འབྱུང་བའི་སྒྲུབ་པ་ལ་སྤྱི་དོན་གསུམ་སྟེ། ངེས་པར་འབྱུང་བ་དང་། དེའི་སྒྲུབ་པ་དང་། གྲངས་ངེས་པའོ། །དང་པོ་ལ་གཉིས་ཏེ། འབྲས་བུ་དང་། རྒྱུ་མཐར་ཐུག་པའོ། །དང་
པོ་ནི་ཆེད་དུ་བྱ་བ་ནས་རྣམ་མཁྱེན་གྱི་བར་སངས་རྒྱས་སའི་བར་ཡིན་ཏེ་འགྲེས་འགོ་འགྲེས་ཞབས་སངས་རྒྱས་ཀྱི་ས་ཡིན་པས་སོ། །གཉིས་པ་ལམ་གྱི་ཡུལ་ཅན་ནི་རྡོ་རྗེ་ལྟ་བུའི་ཡིན་ཏེ་སྒོམ་པའི་ལམ་ལ་བརྟེན་པ་
ཡིན་ཞེས་དང་དེའི་ཁྱད་པར་གྱི་ལམ་ཞེས་བཤད་པས་སོ། །གཉིས་པ་ནི་དང་པོ་བདུན་གྱི་སྒྲུབ་པ་རྡོ་རྗེ་ལྟ་བུ་ཡིན་ལ་ལམ་དེ་ཉིད་ཀྱི་སྒྲུབ་པ་རྡོ་རྗེ་ལྟ་བུའི་སྦྱོར་ལམ་མོ། །དེས་ན་ལྟོས་པ་གཉིས་ལ་ལྟོས་ནས་དེ་འབྱུང་ས་
དང་བསྒྲུབ་པ་གཉིས་ཀར་འགྱུར་ཏེ་ལྟོས་ས་གཉིས་ལ་ལྟོས་ནས་གང་ཟག་གཅིག་ཉིད་ཕ་དང་བུ་གཉིས་ཀར་འགྱུར་བ་བཞིན་ནོ། །གསུམ་པ་ནི་འབྱུང་ས་སངས་རྒྱས་ཀྱི་སར་ལྡོག་པ་བདུན་དང་རྡོ་རྗེ་ལྟ་བུར་ངོ་བོ་གཅིག་

༄༅། །ཡོད་པས་དེར་འབྱུང་སའི་བསྒྲུབ་པ་བརྒྱད་མཁོ་ཆོས་ཀྱི་གྲངས་ངེས་པའོ་ཟེར་རོ། །གཞུང་དོན་ནི་ངེས་པར་འབྱུང་བ་ཆེད་དུ་བྱ་བ་སྔར་བཤད་པ་དང་། གལ་ཏེ་ཆེད་དུ་བྱ་བ་ལན་གསུམ་བཤད་པས་
 ཟློས་སོ་ཞེ་ན་མ་ཡིན་ཏེ་སྒྲུབ་པ་ལ་འཇུག་པའི་རྒྱུ་མཚན་དང་སྒྲུབ་པའི་ཡུལ་དང་ངེས་འབྱུང་སྒྲུབ་པའི་འབྱུང་ས་གསུམ་ལ་དགོས་པའི་ཕྱིར་རོ། །མདོ་ལས་བཅོམ་ལྡན་འདས་ཐེག་པ་ཆེན་པོ་བགྱི་བ་འདི་ནི་ལྷ་དང་མི་
དང་ལྷ་མ་ཡིན་དང་བཅས་པའི་འཇིག་རྟེན་ཟིལ་གྱིས་མནན་འབྱུང་སར་འགྱུར་བས་དེའི་ཕྱིར་ཐེག་པ་ཆེན་པོ་ཞེས་བགྱིའོ། །བཅོམ་ལྡན་འདས་ཐེག་པ་དེ་ནི་ནམ་མཁའ་དང་མཉམ་པ་སྟེ་ཞེས་སོགས་བཤད་དོ། །
ཆོས་ཐམས་ཅད་སྐྱེ་མེད་མཉམ་པ་ཉིད་རྟོགས་པ་དང་། །སེམས་ཅན་ཐམས་ཅད་ཀྱི་དོན་རྟག་པར་བྱེད་པ་དང་། །ལྷུན་གྱིས་གྲུབ་པས་འབད་མེད་དང་། །འཁོར་འདས་རྟག་ཆད་ཀྱི་མཐའ་ངེས་པར་འབྱུང་བ་དང་། །
ཐེག་པ་གསུམ་གྱི་སྤངས་རྟོགས་ཀྱི་དོན་ཐོབ་པ་དང་། །རྣམ་པ་ཐམས་ཅད་དེ་མ་ལུས་པ་མཁྱེན་པ་ཉིད་དོ། །རྣམ་མཁྱེན་དེའི་ཁྱད་པར་གྱི་ལམ་གྱི་ཡུལ་ཅན་རྡོ་རྗེ་ལྟ་བུའི་ཏིང་ངེ་འཛིན་དུ་ངེས་པར་འབྱུང་སྟེ་དེ་རྣམས་

འབྱུང་བའོ། །ངེས་པར་འབྱུང་བའི་སྒྲུབ་པའང་རྣམ་པ་བརྒྱད་ཀྱི་བདག་ཉིད་དོ། །བརྒྱད་པོ་འདི་ངེས་འབྱུང་བསྒྲུབ་པ་ཡིན་ཞེས་བྱ་ཞེས་སོ། །འགྲེལ་བར་ཇི་སྐད་བཤད་པའི་རྣམ་པ་ཐམས་ཅད་མཁྱེན་པ་རྣམ་པ་གང་
དག་དང་ཞེས་སོགས་ཀྱི་མདོ་དང་དེའི་བཤད་པའམ་ཡང་ན་མཚོན་བྱེད་ཀྱིས་བཤད་པའོ། །ཐམས་ཅད་མི་དམིགས་པ་ཉིད་ཀྱིས་ངེས་པར་འབྱུང་བའི་སྒྲུབ་པ་ནི་རྣམ་པ་བརྒྱད་ཡིན་ནོ་ཞེས་སོ། །ཅི་སྟེ་ཞེ་ན་ངེས་པར་
འབྱུང་བའི་ས་རྣམ་པ་བརྒྱད་ཡིན་པས་ཞེས་སོ། །དེའང་རྒྱུ་མཚན་ཙམ་ཡིན་གྱི་རྟགས་མ་ཡིན་ནོ། །འབྱུང་ས་བརྒྱད་དུ་ངེས་པ་ཅི་སྟེ་ཞེ་ན་ངེས་པར་འབྱུང་བར་བྱ་བའི་གཞི་བརྒྱད་པོ་དེ་ལྟ་བུ་དག་ལས་ཁྱད་པར་དུ་
འཕགས་པའི་ཆོས་གཞན་མེད་པའི་ཕྱིར་ཞེས་སོ། །སྐབས་དང་པོའི་འགྲེལ་པའི་རྣམ་པར་བཤད་པའོ། ། ༈ ལམ་ཤེས་སྟོན་པ་ནི་རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་རྒྱུ་ལམ་ཤེས་མེད་ན་མེད་པས་
འབྲས་བུའི་རྗེས་ལ་རྒྱུ་སྟོན་པ་བཤད་པའི་རིམ་པའོ། །འདིར་གསུམ་སྟེ། ལམ་ཤེས་ལོགས་སུ་གསུངས་པའི་དགོས་བ་དང་། །གདུལ་བྱ་གང་ལ་བརྗོད་བྱ་གང་བསྟན་ཚུལ་དང་། མཚོན་བྱེད་ཀྱི་ཆོས་

༄༅། །དངོས་སོ། །དང་པོ་ནི་འཁོར་གསར་པས་རྣམ་མཁྱེན་མ་ཐོས་པས་དེ་དག་ལ་དེའི་རྟོགས་པ་ནི་བསྒྲུབ་དགོས་པ་ཡང་དེ་བཤད་ན་རྙིང་པས་བརྙས་པ་སྐྱེ་བས་ལམ་ཤེས་བརྗོད་པས་
རྒྱུ་འདིས་ཐོབ་པ་ཅིག་རྣམ་མཁྱེན་ནོ་ཞེས་རྒྱུས་མཚོན་ནས་དེའི་རྟོགས་པ་སྐྱེད་པའི་དོན་དུ་ཡིན་ནོ། །ཡང་ཁ་ཅིག་ཆོས་བཅུ་པོ་སངས་རྒྱས་ཁོ་ནས་རྟོགས་ཀྱི་བྱང་ཆུབ་སེམས་དཔས་མི་རྟོགས་སྙམ་དུ་
དགོས་པ་ལ་དེ་སྤངས་པའི་དོན་དུ་དེ་དག་གི་ནང་ནས་རྒྱུའི་ཆོས་ཙམ་ཞིག་དྲངས་ནས་བཤད་དོ། །གཉིས་པ་ནི་འབུམ་ཊིག་ལས་གདུལ་བྱ་སྨིན་པ་དང་སྨིན་མ་སྨིན་གཉིས་ཀའི་དབང་དུ་བྱས་ཏེ་རིམ་པ་ལྟར་
དོན་དམ་དང་ཀུན་རྫོབ་ལ་གཙོར་བརྩམས་ནས་རྣམ་མཁྱེན་དང་ལམ་ཤེས་བཤད་དོ་ཟེར་རོ། །གསུམ་པ་ལ་གཉིས་ཏེ། ཡན་ལག་དང་རང་བཞིན་ནོ། །དང་པོ་ལ་བཞི་སྟེ། གེགས་དང་བྲལ་བའི་རྟེན་དང་།
ལྷན་ཅིག་བྱེད་པའི་རྐྱེན་དང་། ཉེ་བར་ལེན་པའི་རྒྱུ་དང་། རྐྱེན་གྱི་ཁྱད་པར་རོ། །དང་པོ་ནི་མཛད་ཅེས་དྲངས་སོ། །གང་ཞེ་ན་ལྷ་རྣམས་ཀྱི་འོད་མོག་མོག་པོར་རོ། །གང་གིས་ཞེ་ན་སངས་རྒྱས་ཀྱི་རང་

བཞིན་གྱི་འོད་ཀྱིས་སོ། །དགོས་པ་ཅིའི་དོན་དུ་ཞེ་ན་ལྷ་རྣམས་ལ་ལམ་ཤེས་སྐྱེ་རུང་པར་བྱ་བའི་ཕྱིར་རོ། །གཉིས་པ་ནི་ཡུལ་དེའི་ཞེས་ཏེ་ལམ་ཤེས་སེམས་བསྐྱེད་དང་ལྡན་པ་ཁོ་ན་ལ་སྐྱེ་བས་འབྲས་
ལྟར་ཡུལ་ངེས་པའོ། །ཡུལ་ངེས་པར་བྱེད་པ་པོ་ཡིན་པས་སེམས་བསྐྱེད་ལའང་ཡུལ་ངེས་ཞེས་བཏགས་སོ། །གསུམ་པ་ནི་ཁྱབ་པ་དང་ཞེས་ཏེ་ཆོས་དབྱིངས་ཀྱིས་སེམས་ཅན་ཐམས་ཅད་ལ་ཁྱབ་
བས་ནའོ། །དེ་ཡང་དངོས་སུ་སྐྱེ་བ་ལ་རིགས་སད་པ་གཅིག་དགོས་སོ་ཞེས་གོ་བའི་དོན་དུ་ལམ་ཤེས་ཀྱི་རྒྱུར་ཐེག་ཆེན་གྱི་རིགས་ལྡན་གཅིག་དགོས་ཞེས་བཤད་པ་ཡིན་ནོ། །བཞི་པ་ནི་རང་བཞིན་དང་
ནི་དེའི་ལས་ཞེས་ཏེ། འདིར་སེམས་བསྐྱེད་དང་ལམ་ཤེས་ཉོན་མོངས་པ་མི་སྤོང་བའི་རང་བཞིན་ལ་གཉིས་ཏེ། བཏགས་པ་བ་དང་། མཚན་ཉིད་པ་མི་སློང་བའི་ཚུལ་ལོ། །དང་པོ་ལ་གཉིས་ཏེ། གདགས་
གཞི་དང་བཏགས་ཆོས་བསམ་པའོ། །དང་པོ་ནི་མ་རིག་བག་ཆགས་ཀྱི་ས་དང་སྙིང་རྗེ་དང་སེམས་བསྐྱེད་དང་སྨོན་ལམ་ལ་སོགས་པ་སྐྱེ་བ་ལེན་པའི་རྒྱུ་ཐབས་ལ་མཁས་པའི་དགེ་བའི་རྩ་བ་ཡིན་ཏེ། བློ་གྲོས་རྒྱ་

༄༅། །མཚོས་ཞུས་པ་ལས་བྱང་ཆུབ་སེམས་དཔའ་ནི་ཐབས་མཁས་དང་དགེ་བའི་རྩ་བ་བསྐྱེད་པས་བསམ་བཞིན་དུ་ཁམས་གསུམ་དུ་ཀུན་དུ་སྤྱོད་དོ། །དེས་ན་དགེ་བའི་རྩ་བ་དང་ལྡན་པའི་ཉོན་
མོངས་པ་ཞེས་བྱའོ། །ཁམས་གསུམ་ཏུ་ཀུན་དུ་སྦྱོར་བས་ཡིན་གྱི་སེམས་ཉེ་བར་ཉོན་མོངས་པ་ནི་མ་ཡིན་ནོ་ཞེས་དང་། ཐོགས་མེད་ཀྱིས་བྱང་ཆུབ་སེམས་དཔའ་རྣམས་ནི་ཡེ་ཤེས་མངོན་པར་འདུ་བྱེད་
པས་ཉིང་མཚམས་སྦྱོར་རོ་ཞེས་དང་། །རྒྱན་ལས་བློ་ལྡན་རྣམས་ནི་ལས་དང་ནི། །གཞན་དང་སྨོན་ལམ་དག་དང་ནི། །ཏིང་ངེ་འཛིན་དང་དབང་འབྱོར་བའི། །དབང་གིས་སྐྱེ་བར་འདོད་པ་ཡིན་ཞེས་
སོ། །གཉིས་པ་ནི་གསུམ་ལས་རྒྱུ་མཚན་ནི་ཉོན་མོངས་པ་དང་འཁོར་བར་སྐྱེ་བ་ལེན་པའི་བྱེད་པ་མཚུངས་པས་སོ། །དགོས་པ་ནི་དེ་གོ་བ་ཡིན་ལ། དངོས་ལ་གནོད་པ་ནི་རབ་ཏུ་མ་ཞི་མེད་པས་
སོ། །གཉིས་པ་ལ་དངོས་དང་རྩོད་པ་སྤངས་པའོ། །དང་པོ་ནི་མཐོང་སྤང་སྤོང་ལ་སྒོམ་སྤང་མཚན་ཉིད་པ་མི་སྤོང་ཡང་མི་འགལ་ཏེ། ཐབས་ཆེན་རྣམས་དང་ལྡན་པ་ལ། །ཉོན་མོངས་བྱང་ཆུབ་ཡན་

ལག་འགྱུར་ཞེས་དང་། །ཇི་ལྟར་གྲོང་ཁྱེར་སྲང་གི་མི་གཙང་ལུད། །དེ་ནི་བུ་རམ་ཤིང་པའི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུད། །དེ་ནི་ཐམས་ཅད་མཁྱེན་པའི་རྒྱུ་རུ་འགྱུར་ཞེས་དང་། །དེ་
ཉོན་མོངས་པ་མ་སྤངས་སུ་ཟིན་ཀྱང་སྨན་དང་སྔགས་ཀྱིས་སོད་པའི་དུག་ལྟ་བུའམ་དཔེར་ན་སྤངས་པའི་དགྲ་བཅོམ་པ་ལྟར་ས་ཐམས་ཅད་དུ་ཉེས་པ་མི་སྐྱེད་དོ་ཞེས་བྱའོ། །གཉིས་པ་ནི་དེ་གང་ཟག་གི་བདག་མེད་རྟོགས་
པས་ཀྱང་སྤོང་ན་བདག་མེད་མཐའ་དག་རྟོགས་པས་འགལ་བ་སྟོབས་ལྡན་གྲུབ་པའི་ཕྱིར་སློང་བར་ཐལ་ལོ། །ཐབས་ཀྱིས་མི་སྤོང་སྟེ་རྒྱུ་སྙོམས་འཇུག་བསྒོམས་ཀྱང་དེར་སྐྱེ་བ་མི་ལེན་པ་བཞིན་ནོ། །གལ་ཏེ་དགྲ་
བཅོམ་ཐེག་ཆེན་དུ་ཞུགས་ནས་སྐྱེ་བ་ལེན་པ་རྒྱུ་མེད་དུ་ཐལ་ལོ་ཞེ་ན། དགེ་བའི་རྩ་བས་ཀྱང་ལེན་ནོ་ཞེས་བཤད་ཟིན་ཏོ། །ལས་ནི་སེམས་ཅན་གྱི་དོན་བྱེད་པའོ། །འགྲེལ་བར་སྔོན་འབྱུང་གི་རྟེན་ནི་ལམ་ཤེས་ནས་
མཛད་པ་ནིའི་བར་རོ། །རྗེས་འཇུག་གི་རྟེན་ནི་སྔོན་མཛད་པས་ཆོག་མོད་བསྟན་བཅོས་སུ་བསྡུས་པ་ལ་དགོས་པ་ཅི་ཡོད་ཅེ་ན། ཕྱི་རབས་ཀྱི་གང་ཟག་ང་རྒྱལ་བཅོམ་པའི་རྒྱུད་ཁོ་ན་ལ་ལམ་ཤེས་ཀྱི་རྟོགས་པ་སྐྱེའོ་

༄༅། །ཞེས་ཤེས་པར་བྱ་བའི་ཕྱིར་བྲི་བར་མཛད་དེ་སྔོན་བྱུང་བརྗོད་པའི་མདོའི་ཚིག་ཟུར་གྱིས་རྗེས་འཇུག་གི་རྟེན་བརྗོད་པ་ཡིན་ནོ། །རྒྱུ་ནི་ལམ་ཤེས་པ་ཉིད་ཀྱིས་བསྒོམ་པར་བྱ་བ་ཡིན་ཞེས་དྲངས་སོ། །གང་ཟག་
གང་གིས་ཞེ་ན་ནང་པའི་འདོད་ཆགས་བྲལ་བ་ཡི་ཉན་རང་དང་། །ཅིག་ཤོས་ཕྱི་རོལ་པའི་རྣལ་འབྱོར་པས་ཀྱང་ལྟ་སྤྱོད་ལོག་པའི་དེ་གཉིས་ཀྱང་བསྒོམ་ན་བྱང་སེམས་ལྟ་ཅི་སྨོས་ཞེས་པའོ། །དགོས་པ་ནི་སངས་རྒྱས་ཉིད་
ཐོབ་པར་བྱ་བའི་ཕྱིར་རོ། །དེ་དག་གིས་ཀྱང་ཐོབ་བམ་ཞེ་ན་སྐྱེ་བོ་ན་དེའི་ཕྱིར་གྱི་བར་བརྗོད་དོ། །དགོངས་འབྲེལ་ལ་སོགས་ནས་ཐེག་པ་གསུམ་དུ་བཤད་པ་དང་འགལ་ལོ་ཞེ་ན། ཐེག་པ་གསུམ་རྣམ་པར་བཞག་པ་ནི་
དགོངས་པ་ཅན་ཡིན་གྱི་ངེས་དོན་མཚན་ཉིད་པ་ནི་མ་ཡིན་ནོ་ཞེས་དབུ་མའི་ལུགས་ལས་འབྱུང་བས་སོ། །དགོངས་གཞི་ནི་ཉན་རང་གི་ཐེག་པ་ལ་མ་བཀོད་པར་ཐེག་ཆེན་ལ་མི་འཇུག་པ་དང་། །དང་པོ་ཉིད་ནས་ཐེག་ཆེན་
ལ་འཇུག་པའོ། །དགོས་པ་ནི་རིམ་གྱིས་ཐེག་ཆེན་ལ་གཟུད་པའི་དོན་དུའོ། །གསུམ་པ་ངེས་དོན་ཡིན་པ་ལ་གནོད་བྱེད་ནི། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་

ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །ཞེས་དང་། དེ་བཞིན་ཉིད་ནི་ཐམས་ཅད་ལ། །ཁྱད་པར་མེད་ཀྱང་དག་གྱུར་པ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་སྙིང་པོ་ཅན། །ཞེས་སོ། །
གཅིག་ཏུ་བཤད་པས་གསུམ་ལ་གནོད་པ་ནི་རིག་པའི་རྒྱབ་རྟེན་ཡོད་པས་འབྱུང་ངོ་གསུངས་སོ། །བྱེད་ལས་ནི་སེམས་བསྐྱེད་པ་དེ་ལྟ་བུའི་ལས་ནི་ལམ་གསུམ་མི་དམིགས་པར་ཤེས་པའི་ཤེས་རབ་དང་ཐབས་ལ་མཁས་།
པས་སེམས་ཅན་འཁོར་དུ་མ་བསྡུས་པ་སྡུད་པ་དང་སྨིན་པ་དང་གྲོལ་བ་ལ་སོགས་པའོ། །གཉིས་པ་རང་བཞིན་ལ་གསུམ་སྟེ། ཉན་ཐོས་དང་། རང་སངས་རྒྱས་དང་། བྱང་ཆུབ་སེམས་དཔའི་ལམ་ཤེས་པའོ། །དང་པོ་ལ་
གཉིས་ཏེ། ལམ་གྱི་ངོ་བོ་དང་། རྒྱུ་ངེས་འབྱེད་ཆ་མཐུན་ཤེས་པའོ། །དང་བོ་ནི་དེ་ལྟར་རྟེན་དང་རྐྱེན་ལ་སོགས་པ་ཞེས་ཏེ་འབྲས་བུ་ནི་རང་སངས་རྒྱས་ཀྱི་ཞར་ལ་སྟོན་ནོ་ཞེས་ཤེར་འབྱུང་འཆད་དོ། །ངོ་བོ་ནི་ཤེས་པར་བྱ་ཞེས་
སོ། །གང་ཞེ་ན་ཉན་ཐོས་ལམ་འདིའོ། །གནས་སྐབས་ནམ་གྱི་ཚེ་ན་ལམ་ཤེས་ཀྱི་ཚུལ་ལ་སྟེ་སྐབས་ལ་ནིའོ། །ཇི་ལྟར་ཞེ་ན་རྣམ་པ་མི་དམིགས་པའི་སྒོ་ནས་སོ། །གང་གི་ཞེ་ན་འཕགས་པའི་བདེན་པ་བཞི་དག་གིའོ། །མདོ་ལས་

༄༅། །ཀོའུ་ཤི་ཀ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་བསྐྱེད་པས་གཟུགས་མི་རྟག་པར་མི་དམིགས་པའི་ཚུལ་གྱིས་ཡིད་ལ་བྱའོ། །སྡུག་
བསྔལ་བ་དང་བདག་མེད་པ་དང་ཞི་བ་དང་ནད་དང་འབྲས་དང་ཟུག་རྔུ་དང་སྡིག་པ་དང་ཕ་རོལ་དང་འཇིག་པའི་ཆོས་ཅན་དང་གཡོ་བ་དང་རབ་ཏུ་འཇིག་པ་དང་འཇིག་པ་དང་ནད་འགོ་བ་དང་འཚེ་བ་ཉིད་དུ་མི་དམིགས་
པའི་ཚུལ་གྱིས་ཡིད་ལ་བྱའོ་ཞེས་སོ། །འདིར་བསྟན་བྱའི་གཙོ་བོ་ལམ་ཤེས་ཡིན་པར་མཐུན་པ་ལས་མདོ་བསྟན་བཅོས་ཀྱིས་དངོས་སུ་ལམ་དང་ལམ་ཤེས་གང་བསྟན་ལ་མ་མཐུན་པས་རྟོག་པས་བཏགས་པ་
དགག་པ་དང་། །དོན་ལ་གནས་པ་དགོད་པ་དང་། དེ་ལ་རྩོད་པ་སྤངས་པའོ། །དང་པོ་ལ་གཉིས་ཏེ། ལམ་ཁོ་ན་དང་། ལམ་ཤེས་ཁོ་ན་དང་བསྟན་པར་འདོད་པ་དགག་པའོ། །དང་པོ་ནི་ཁ་ཅིག་གཞུང་དུ་ལམ་ཤེས་
གཏན་མ་བཤད་པར་ཡུལ་ལམ་ཁོ་ན་བཤད་ཅེས་བྱ་བ་ནི་མི་འཐད་དེ། ལམ་ཤེས་ཉིད་ཀྱི་ཚུལ་ལ་ནི་ཞེས་དང་། ལམ་ཤེས་ཉིད་ལ་མཐོང་བའི་ལམ་ཞེས་དང་། སངས་རྒྱས་ཡེ་ཤེས་ཀྱིས་ཉན་ཐོས་ཀྱི་ལམ་མི་དམིགས་

པའི་ཚུལ་གྱིས་ཡོངས་སུ་ཤེས་པ་ནི་ཞེས་དང་། དྲོ་བ་དང་རྩེ་མོའི་གནས་སྐབས་དག་ཤེས་པ་བསྟན་ཏོ་ཞེས་སོགས་དུ་མ་དང་འགལ་བའི་ཕྱིར་རོ། །གཉིས་པ་ནི་འབྲེ། ལམ་མ་ཤེས་པར་ལམ་ཤེས་ཙམ་བཤད་ཟེར་བ་
ནི་འཁྲུལ་ཏེ་ལམ་ཤེས་ནི་ལམ་གྱི་ཁྱད་པར་ཅན་ཡིན་པས་ལམ་མ་བཤད་པར་ལམ་ཤེས་ཇི་ལྟར་འཆད། གཉིས་པ་ནི་སངས་རྒྱས་ཡེ་ཤེས་ལྟར་ན་ཐམས་ཅད་དུ་གཉིས་ཀ་བསྟན་པར་འདོད་ལ་འཕགས་པ་ལྟར་ན་ཉན་
རང་གི་ལམ་བསྟན་ཅིང་བྱང་སེའི་གཉིས་ཀ་བསྟན་པར་འདོད་དོ། །གསུམ་པ་ལ་གཉིས་ཏེ་ལུང་དང་འགལ་བ་དང། མཚོན་བྱེད་ཀྱི་བསྟན་པར་མི་འཐད་པ་སྤངས་པའོ། །དང་པོ་ནི་སློབ་མ་བསེ་རུའི་ལམ་གང་དང་ཞེས་
དང༌། ཕན་ཡོན་ཆེ་བ་མཐོང་བའི་ལམ་ཞེས་དང་། བྱ་བ་འདི་ནི་བསྒོམ་པའི་ལམ་ཞེས་དང་། མཚམས་སྦྱོར་ལས་ཉན་ཐོས་ཀྱི་ལམ་ཞེས་སོགས་བཤད་པ་དང་འགལ་ལོ་ཞེ་ན། ལམ་ཁོ་ན་ཞེས་ནི་མ་བཤད་ལ་གཉིས་ཀ་བཤད་
པར་འདོད་པ་ལ་ལམ་བཤད་པ་ནི་མི་འགལ་གྱི་སྟེང་དུ་སྒྲུབ་བྱེད་བཟང་ངོ་། །གཉིས་པ་ལྟར་ན་མཚོན་བྱེད་ཀྱིས་བསྟན་པར་མི་འཐད་དེ་ངོ་བོ་བསྟན་པའི་ཕྱིར་རོ་ཞེ་ན། སངས་རྒྱས་ཡེ་ཤེས་ལྟར་ན་མཁྱེན་གསུམ་བླང་བྱ་

༄༅། །དང་སྤང་བྱའི་མཚན་ཉིད་ཀྱི་སྒོ་ནས་བསྟན་པ་འདོད་ལ། འཕགས་པ་ལྟར་ན་མཚོན་ནས་བསྟན་པ་གཙོ་ཆེ་བས་དེ་སྐད་བརྗོད་པར་ཟད་དོ། །གཉིས་པ་འགྲེལ་བས་དོན་རྒྱས་བར་བཤད་པ་ལ་གསུམ་སྟེ།
བདེན་པ་དང་པོ་གཉིས་དང་། འགོག་པ་དང་། ལམ་བདེན་གྱི་རྣམ་པ་རྒྱས་བཤད་དོ། །དང་པོ་ལ་གཉིས་ཏེ། སོ་སོ་དང་། ཐུན་མོང་གིའོ། །དང་པོ་སྡུག་བསྔལ་གྱི་བདེན་པའི་རྣམ་པ་ནི་མ་ཧ་དང་པོ་བཞི་སོ་སོའི་
རྣམ་པ་ཡིན་ལ། ཞི་བ་ཐུན་མོང་གི་རྣམ་པར་འཆད་པའི་རིགས་ཏེ་འགྲེལ་ཆེན་གཉིས་དང་མི་མཐུན་པ་དང་། མདོ་ལས་གཟུགས་མི་རྟག་པར་ཡིད་ལ་བྱའོ། །སྡུག་བསྔལ་བ་དང་བདག་མེད་པ་དང་ཞི་བ་ལའང་
སྦྱར་བས་ཞི་བ་བདག་མེད་ཀྱི་རྣམ་གྲངས་སུ་བཤད་པ་དང་འགལ་བས་སོ། །དེས་ན་འབྲོམ་དང་འབུམ་པས་སྟོང་པའི་མཚན་ཉིད་ཀྱི་བདག་མེད་པ་དང་དེའི་མཚན་ཉིད་ཞི་བའི་རྣམ་པ་བཞི་དག་དང་ཞེས་པ་ལེགས་
སོ༑ ༑ མདོའི་མི་རྟག་པ་དང་སྡུག་བསྔལ་བ་ནི་མངོན་པ་ནས་བཤད་པའི་ཐ་སྙད་ཀྱང་དེ་ཉིད་ཡིན་པས་ངོ་བོ་ཉིད་ཀྱི་རྣམ་པ་ཡིན་ཞིང་སྟོང་པ་དང་བདག་མེད་གཉིས་ཀྱི་ངོ་བོ་ཉིད་ཀྱི་རྣམ་པ་ལ་དེ་གཉིས་ཀྱི་མདོ་ནས་

བཤད་པའི་རྣམ་གྲངས་ཀྱི་རྣམ་པ་ནི་བདག་མེད་པ་དང་ཞི་བ་གཉིས་སོ། །སྡུག་བསྔལ་བསྐྱེད་པས་ནད་དང་དེ་ལ་ཚད་མེད་པར་འབྱུང་བས་འབྲས་དང་། །དེ་འཕྲལ་དུ་དྲག་ཏུ་སྐྱེ་བས་ཟུག་རྡུ་དང་། །དེ་བརྒྱུད་མར་
བསྐྱེད་པས་སྡིག་པའི་རྣམ་པའི་རྣམ་པའོ། །གཉིས་པ་ཐུན་མོང་གི་ནི་ངོ་བོ་ཉིད་ཡིད་འབྱུང་བ་རྣམ་གྲངས་གནོད་པ་ཁོ་ན་སྐྱེལ་བའི་སྒྲ་ལྟར་ཕ་རོལ་དང་གནོད་བྱེད་ཀྱི་རྐྱེན་དང་འཇིག་པའི་ཆོས་ཅན་ནོ། །ངོ་།
བོ་ཉིད་འདོད་ཆགས་དང་བྲལ་བ་རྣམ་གྲངས་རང་གི་ངོ་བོ་གནས་པ་མེད་པས་གཡོ་བ་དང་། །རྒྱུ་གཞན་ལ་མ་ལྟོས་པར་རང་བཞིན་གྱིས་རབ་ཏུ་འཇིག་པའོ། །ངོ་བོ་ཉིད་འགོག་པའི་རང་གི་ངོ་བོ་ལ་རྣམ་གྲངས་
འདི་དང་གཞན་པའི་གནོད་པའི་གནས་ཡིན་པས་འཇིག་པ་དང་། །སེམས་ཅན་གྱི་གནོད་པའི་གནས་ཡིན་པས་ནད་འགོ་བ་དང་། སེམས་ཅན་མ་ཡིན་པའི་གནོད་པའི་གནས་ཡིན་པས་འཚེ་བའོ། །དེ་གཉིས་ལ་
རྣམ་པ་དེ་གསུམ་ཡོད་པར་ཅིས་ཤེས་ཞེ་ན་རྣམ་གྲངས་བསྡུ་བ་ལས་སྦྱོར་ལམ་དུ་དེ་གཉིས་ལ་ཡིད་འབྱུང་བར་བྱ་བའི་ཕྱིར་ཞུགས་པ་དང་། །མཐོང་ལམ་དུ་འདོད་ཆགས་དང་བྲལ་བར་བྱ་བའི་ཕྱིར་མཐོང་ལམ་དུ་

༄༅། །དེ་གཉིས་ཀྱི་སྐྱོན་མངོན་སུམ་དུ་མཐོང་བའི་ཡིད་འབྱུང་བ་དང་། །སྒོམ་ལམ་དུ་ཅི་རིགས་པར་སྤོང་བས་འདོད་ཆགས་དང་བྲལ་བ་དང་། །ལྷག་བཅས་ལྷག་མེད་དུ་ཀུན་འབྱུང་དང་སྡུག་བསྔལ་འགོག་
པའི་རྣམ་པ་ཡོད་དོ། །དེས་ན་དེ་གཉིས་ལ་ཡིད་འབྱུང་བར་བྱ་རྒྱུ་ལ་སོགས་པ་ཡོད་དོ། །འགོག་བདེན་གྱི་ངོ་བོ་ཉིད་འགོག་པ་ལ་རྣམ་གྲངས་བདག་མེད་དོ། །ཞི་བ་ལ་ཞི་བ་ཉིད་དུ་གསུངས་སོ། །གྱ་ནོམ་ལ་དབེན་
པར་བཤད་དོ། །ངེས་འབྱུང་སྟོང་ཉིད་མཚན་མེད་སྨོན་མེད་རྒྱུ་རྐྱེན་གྱིས་མངོན་པར་འདུ་མི་བྱེད་པར་གསུངས་སོ། །ལམ་བདེན་གྱི་ལམ་ལ་མདོ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་མཁྱེན་
ཡིད་ལ་བྱེད་པ་དང་ལྡན་པས་དེ་མི་དམིགས་པའི་ཚུལ་གྱིས་དྲན་པ་ཉེར་བཞག་ནས་མ་འདྲེས་པའི་བར་བསྒོམ་མོ་ཞེས་སོ། །རིགས་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་མཁྱེན་ཡིད་ལ་བྱེད་པ་
དང་ལྡན་པས་མི་དམིགས་པའི་ཚུལ་གྱིས་ཕ་རོལ་ཏུ་ཕྱིན་པ་དྲུག་ལ་སྤྱོད་དོ་ཞེས་སོ། །བསྒྲུབ་པ་ལ་བདག་དང་བདག་གི་བ་དང་བྲལ་བའི་ཆོས་ལ་སོ་སོར་རྟོག་གོ་ཞེས་སོགས་བཤད་དོ། །ངེས་འབྱིན་ལ་སེམས་

གསུམ་པོ་དེ་ནི་སེམས་མ་ཡིན་ཏེ་སེམས་མ་ཡིན་པས་སེམས་མ་ཡིན་པ་ཡོངས་སུ་བསྔོ་བ་མེད་དོ་ཞེས་སོ། །ངོ་བོ་ཉིད་མི་དམིགས་པའི་སྒོ་ནས་ཞེས་པས་བྱང་ཆུབ་སེམས་དཔའི་འོག་ཏུ་གཞུག་གོ་ཅེས་སོ། །
གཉིས་པ་དེའི་རྒྱུ་ངེས་འབྱེད་ཆ་མཐུན་ནི་ལམ་གྱི་ངོ་བོ་མཐོང་སྒོམ་སྤྱིར་བརྗོད་ནས། འཕགས་པས་གཟུགས་ལ་སོགས་པ་ཅེས་དང་། །སྟོང་པའི་ཕྱིར་སྟོང་པ་ཉིད་རྣམས་དབྱེར་མེད་པས་ཞེས་པ་རིམ་པ་ལྟར་།
དམིགས་རྣམས་སུ་འཆད་ཀྱང་སེང་བཟང་རྣམ་པ་འབའ་ཞིག་ཏུ་འཆད་དོ། །གཟུགས་ལ་སོགས་པ་དང་བྱང་ཆུབ་སེམས་དཔའི་ཆོས་ཉིད་སྟོང་ཉིད་དབྱེར་མེད་པར་རྟོགས་པ་དྲོ་བའོ། །དབྱེར་མེད་པ་ཅི་སྟེ་ཞེ་ན་
གཟུགས་ལ་སོགས་པར་དོན་དམ་པར་རང་གི་ངོ་བོས་སྟོང་པའི་ཕྱིར་རོ། །མདོ་ལས་གཟུགས་ནི་གཟུགས་ཀྱིས་སྟོང་ངོ། །ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ནི་རྣམ་པར་ཤེས་པས་སྟོང་ངོ་། །
བྱང་ཆུབ་སེམས་དཔའ་ནི་བྱང་ཆུབ་སེམས་དཔས་སྟོང་ངོ། །དེ་ལྟར་ཕུང་པོ་ལྔའི་སྟོང་པ་ཉིད་དང་བྱང་ཆུབ་སེམས་དཔའི་སྟོང་པ་ཉིད་དེ་ནི་གཉིས་སུ་མེད་དེ་གཉིས་སུ་བྱར་མེད་དོ་ཞེས་སོ། །གཟུགས་སོགས་དེ་

༄༅། །དག་གི་རང་གི་ངོ་བོ་དོན་དམ་དུ་མི་དམིགས་པར་རྟོགས་པ་རྩེ་མོའོ། །མདོ་ལས་བྱང་ཆུབ་སེམས་དཔའ་ཆེན་པོ་དམིགས་པའི་ཚུལ་གྱིས་གཟུགས་ལ་གནས་པར་མི་བྱའོ་ཞེས་སོ། །གཟུགས་སོགས་དེ་
ལ་ཁྱད་པར་རྟག་མི་རྟག་པ་ལ་དམིགས་པའི་ཚུལ་གྱིས་གནས་པར་བཀག་སྟེ་མི་དམིགས་པར་རྟོགས་པ་བཟོད་པའོ། །མདོ་ལས་དམིགས་པའི་ཚུལ་གྱིས་གཟུགས་ལ་སོགས་པ་ནས་སྡོམ་བཞི་དང་དབེན་པ་དང་
སྒོ་གསུམ་བཟློག་ཟླ་དང་བཅས་པ་ལ་གནས་པར་མི་བྱའོ། །འགྲེས་འགོ་ས་བཅུ་ལས་བརྩམས་ནས་མ་འདྲེས་པའི་བར་ལ་ཆོས་ཅན་ནོ། །དམིགས་པའི་ཚུལ་གྱིས་མི་གནས་པའི་རྒྱས་པར་བསྟན་པའི་ཆོས་ཀྱི་
མཆོག་ཅེས་པ་བསྒྲུབ་བྱའོ། །རྟགས་ནི་གནས་པར་བྱ་བའི་ཆོས་རྣམས་སངས་རྒྱས་ཀྱིས་མ་གཟིགས་པའི་ཕྱིར་རོ། །དེའི་བཟློག་ཁྱབ་ནི་གནས་པར་བྱར་ཡོད་པ་ལ་མ་གཟིགས་པ་ལོག་གཟིགས་ཤིང་མཁྱེན་
པས་ཁྱབ་ཅེས་པ་མཁྱེན་ནས་ཞེས་པའོ་གསུངས་པ་མི་འཐད་དེ། ཀུན་རྫོབ་དུ་དེས་མ་གཟིགས་པས་མི་གནས་པ་སྒྲུབ་སམ། དོན་དམ་པར་མི་གནས་པ་སྒྲུབ། དང་བོ་ལྟར་ན་ཕྱོགས་ཆོས་མེད་ལ། གཉིས་པ་ལྟར་

ན་མི་གནས་པར་བྱར་ཡོད་པ་དང་དོན་དམ་པར་གཟིགས་པ་གཉིས་ཀ་ཤེས་བྱ་ལ་མི་སྲིད་པས་ཁྱབ་པ་ཇི་ལྟར་འགྲུབ། དེས་ན་ཆོས་ཅན་སྔར་དང་འདྲ་ལ་བདེན་པར་དམིགས་པའི་ཚུལ་གྱིས་མི་གནས་ཏེ་གནས་པར་
མི་བྱ་བ་བསྒྲུབ་བྱའོ། །དེ་ལྟར་བསྟན་པ་སྟེ་རྟོགས་པ་ཆོས་མཆོག་གོ །གནས་པར་མི་བྱ་བ་ཅིའི་ཕྱིར་ཞེ་ན་སངས་རྒྱས་ཀྱིས་ཐམས་ཅད་མཁྱེན་ནས་དོན་དམ་པར་གནས་པར་བྱ་བའི་ཆོས་རྣམས་ལ་གཟིགས་
པའི་ཕྱིར་རོ། །ས་དང་པོ་ལ་དམིགས་པའི་ཚུལ་གྱིས་གནས་པར་མི་བྱའོ་ཞེས་སོ། །འགྲེལ་བར་ཕན་ཚུན་དུ་དད་པ་མེད་པ་ལ་སོགས་པའི་ཚིག་ཞབས་ལ་བདེན་པར་དམིགས་པ་ལ་ངེས་པར་འབྱེད་པའི་མ་དང་
མཐུན་པ་དྲོད་སྐྱེའོ་ཞེས་སོགས་སྦྱར་རོ། །དེ་བཞིན་ཞེས་དང་སྔ་མ་བཞིན་ཞེས་པ་རང་རང་གི་ངོ་བོ་སྟོང་པའི་ཕྱིར་རོ་ཞེས་པའོ། །རང་རྒྱལ་གྱི་ལམ་ཤེས་པ་ལ་གསུམ་སྟེ་འབྲས་བུ་དང་། ངོ་བོ་དང་། རྒྱུ་ངེས་འབྱེད་
ཆ་མཐུན་ནོ། །དང་པོ་ནི་སངས་རྒྱས་ཀྱི་ལམ་དམན་པ་དང་མཆོག་གི་རིམ་པ་ཡོད་པས་བརྗོད་པར་རིགས་མོད་ཀྱི་རེ་ཞིག་ཁྱད་པར་ཞུགས་པ་ཉིད་སྒྲུབ་པ་གསུངས་ཞེས་སོ། །དགོས་པ་ཅིའི་དོན་དུ་ཞེ་ན་ཉན་ཐོས་

༄༅། །ཀྱི་ལམ་ལས་རང་རྒྱལ་དེ་དབང་ཇི་ལྟར་ཁྱད་ཞུགས་ན་རྒྱུ་མཚན་གང་གིས་རང་རྒྱལ་དེ་དག་གི་ལམ་ཉན་ཐོས་ཀྱི་ལས་གཞན་ཡིན་སྙམ་པའི་དོགས་པ་བསུ་བའི་ཆེད་དུའོ། །འདིར་འབྲས་བུའི་ཁྱད་པར་
བསྟན་པས་རྒྱུ་ལའང་ཁྱད་ཡོད་པར་འགྲུབ་སྟེ། དེ་ལྟར་མ་ཡིན་ན་འབྲས་བུའི་ཁྱད་པར་རྒྱུ་མེད་དུ་འགྱུར་རོ། །འདི་ལ་གསུམ་སྟེ། རྟོགས་པ་ཟབ་པ་དང་ཡེ་ཤེས་ཟབ་པ་དང་། ཀླན་ཀ་སྤང་བའོ། །དང་པོ་ནི་རང་
བྱུང་བདག་ཉིད་རྟོགས་པའི་ཕྱིར། གཞན་གྱིས་བསྟན་ཡང་མི་དགོས་ལ། །ཞེས་པ་ལ་སོགས་པ་དང་། གཉིས་པ་ནི་ཡང་མི་དགོས་ལ་ཞེས་སོགས་ཏེ། བསེ་རུ་ལྟ་བུ་ལ་ལྔ་སྟེ། རིགས་དང་། ལམ་དང་། ཡང་དག་པར་
བསྒྲུབ་པ་དང་། གནས་པ་དང་། རྒྱུ་བའོ། །དང་པོ་ནི་གཅིག་པུ་ལ་དགའ་བ་དང་། སྙིང་རྗེ་ཆུང་བ་དང་ཉོན་མོངས་པ་གཞན་ཆུང་ལ་ང་རྒྱལ་ཆེ་བ་དང། རང་སངས་རྒྱས་གསུམ་གྱི་ནང་ནས་དབང་པོ་རྣོ་བའོ། །
གཉིས་པ་བསྐལ་པ་བརྒྱར་ཚོགས་བསགས་ཏེ་ཚོགས་ལམ་བསྒྲུབས་ནས་སྐྱེ་བ་གཅིག་གིས་ཐོགས་པ་ན་ཕུང་པོ་དང་ཁམས་དང་སྐྱེ་མཆེད་དང་བདེན་པ་དང་རྟེན་འབྲེལ་དང་གནས་དང་གནས་མ་ཡིན་པ་ལ་མཁས་

པར་བྱས་ནས་སྨོན་ལམ་འདེབས་ཏེ་སངས་རྒྱས་དང་ཉན་ཐོས་མེད་པའི་འཇིག་རྟེན་དུ་སྐྱེ་སྟེ་དུར་ཁྲོད་དུ་སོང་ནས་རྟེན་འབྲེལ་དུ་བསྒོམས་ནས་བྱང་ཆུབ་ཐོབ་པ་དང་སྒྲ་མེད་པར་ཆོས་སྟོན་པར་གྱུར་ཅིག་ཅེས་པའོ། །
གསུམ་པ་ནི་དེ་ནས་ཤི་འཕོས་ནས་སྨོན་ལམ་བཏབ་པ་ལྟར་གྲུབ་སྟེ། རྫོགས་སངས་རྒྱས་རྣམས་མི་འབྱུང་ཞིང་། །ཉན་ཐོས་རྣམས་ཀྱང་མེད་པ་ན། །བསེ་རུ་ལྟ་བུའི་ཡེ་ཤེས་ནི། །རྟེན་པ་མེད་པར་རབ་ཏུ་སྐྱེ། །
ཞེས་ཏེ། རང་འབྱུང་བདག་ཉིད་རྟོགས་པའི་ཕྱིར། །གཞན་གྱི་བསྟན་ཡང་མི་དགོས་ལ། །བསེ་རུ་ཞེས་སོགས་སོ། །མདོ་ལས་གནོད་སྦྱིན་གྱི་སྐད་དང་། གནོད་སྦྱིན་གྱི་ཚིག་དང་། གནོད་སྦྱིན་གྱིས་སྨྲས་པ་དང་། 
གནོད་སྦྱིན་གྱིས་རབ་ཏུ་བསྙད་པ་གང་ཡིན་པ་དེ་དག་གིས་སྨྲས་པར་གྱུར་ན་ཤེས་པར་རུང་གི་འཕགས་པ་རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འཆད་པ་དང་རབ་ཏུ་བརྗོད་པ་དང་སྟོན་པ་དང་ཉེ་བར་སྟོན་པ་
དེ་དག་ནི་ཤེས་པར་མི་རུང་ངོ་སྙམ་མོ་ཞེས་སོ། །བཞི་པ་ལ་གཉིས་ལས་ལུས་ནི་གཅིག་པུར་གནས་སོ། །ཐུགས་ནི་བདེན་བཞི་ཟབ་མོ་ལ་མོས་པ་དང་། རྟེན་འབྲེལ་ལ་སོ་སོར་རྟོགས་པ་ལྷུར་ལེན་པ་དང་། རྣམ་

༄༅། །ཐར་སྒོ་གསུམ་ཡིད་ལ་བྱེད་པའོ། །ལྔ་པ་ནི་བསོད་སྙོམས་ལ་རྒྱུ་བ་ན་དབང་པོ་བསྡམས་པས་འཇུག་ལ་རང་ལ་སྡིག་བསགས་པ་ལ་རྫུ་འཕྲུལ་བསྟན་ནས་འགྱོད་པ་སྐྱེད་པ་དང་། གདུལ་བྱ་ལ་
སྒྲ་མེད་པར་ཆོས་སྟོན་པ་སྟེ། འདིར་ཀྱང་ཡང་མི་དགོས་པ་བསེ་རུ་ལྟ་བུ་ཞེས་སོགས་སོ། །མདོ་ལས་ཡི་གེ་གཅིག་ཀྱང་མ་བརྗོད་དོ། །མ་བརྗོད་པ་ནི་ཐོས་པར་མི་རུང་ངོ། །མ་ཐོས་པ་ནི་ཤེས་པར་མི་རུང་།
པངོ་ཞེས་སོ། །ཚོགས་དང་སྤྱོད་པ་ཆེ་ཆུང་གཉིས་ནི་དབང་པོ་འབྲིང་དང་རྟུལ་བ་དང་ལམ་བཟོད་པ་འབྲིང་དང་མཐོང་ལམ་མན་ཆད་གཞན་གྱི་གདམ་ངག་ལས་སྐྱེད་པ་དང་། །ཚོགས་དང་ལྷན་ཅིག་པའོ། །གཞན་
སྔ་མ་དང་འདྲའོ། །དེ་གསུམ་སེམས་ཅན་གྱི་དོན་ལ་ནུས་པ་ཆེ་འབྲིང་ཆུང་གསུམ་དུ་གནས་པ་དང་། །ངེས་འབྱེད་ཆ་མཐུན་སྔོན་དུ་སྔ་མས་མ་བཏང་ལ་ཕྱི་མ་གཉིས་ཀྱིས་བཏང་པ་དང་། མཐོང་ལམ་སྔོན་དུ་སྔ་
མ་གཉིས་ཀྱིས་མ་བཏང་ལ་ཕྱི་མས་བཏང་པའོ། །འགྲེལ་པར་ཉན་ཐོས་རྣམས་ནི་སྲིད་པ་ཐ་མ་པ་ནའང་སློབ་དཔོན་གཞན་གྱིས་ཞེས་སོགས་སོ། །རང་སངས་རྒྱས་དེ་དག་ལ་ཆོས་ཅན་སྲིད་པ་ཐ་མ་པ་ན་སངས་

རྒྱས་དང་བྱང་སེམས་བསྟན་མི་དགོས་སོ་ཞེས་པ་བསྒྲུབ་བྱའོ། །གཞན་གྱིས་ནས་དེ་ཕྱིར་གྱི་བར་འཐད་པའོ། །དེའི་རྒྱུ་ནི་སྔོན་གོམས་པ་དང་སྨོན་ལམ་རྫོགས་པར་འདུ་བྱས་པས་སོ། །དེ་དག་གི་ཡེ་ཤེས་ནི་
ཆོས་ཅན་སྒྲ་ལས་མི་རྟོག་ཉིད་ཡིན་ཏེ་ཞེས་པ་བསྒྲུབ་བྱའོ། །སྒྲ་མེད་ནས་དེའི་ཕྱིར་གྱི་བར་རྟགས་སོ། །དེའི་རྒྱུ་ནི་གཟུང་བ་མེད་པར་རྟོགས་པའི་ཡེ་ཤེས་དང་སྨོན་ལམ་གྱི་མཐུས་སོ། །བཟློག་ཁྱབ་ནི་ཉན་།
པ་པོ་རྣམས་ཀྱིས་འཆད་པ་བོའི་ཤེས་པའི་རྩལ་སྒྲ་ལས་རྟོགས་པར་བྱེད་པ་ལ་སྒྲར་བརྗོད་པའི་ཆོས་བསྟན་པའི་སྒོ་ནས་ཁྱབ་ཅེས་པའོ། །གསུམ་པ་ཀླན་ཀ་སྤངས་པ་གཉིས་ལ་རྒོལ་བ་ནི་སྒྲ་མེད་པར་རྟོགས་པ་དང་
སྟོན་པ་མི་འཐད་སྙམ་པ་ནི་ཇི་ལྟར་ཞེས་སོགས་སོ། །ལན་ལ་གཉིས་ལས་བསྟན་པ་ནི་གདུལ་བྱ་ལྷ་སྦྱིན་ལྟ་བུ་གང་དམིགས་པའི་དོན་བདེན་བཞི་གང་དང་རྟེན་འབྲེལ་གང་ལ་རྣམ་པ་ཇི་ལྟ་ཇི་ལྟར་ཉན་པར་འདོད་
 པའི་ལྷ་སྦྱིན་དེ་དང་མཆོད་སྦྱིན་དེ་ལ་དོན་བདེན་བཞི་དེ་དང་རྟེན་འབྲེལ་དེ་སློབ་དཔོན་གྱི་སྒྲ་མེད་ཀྱང་བདེན་བཞི་ལ་དམིགས་ནས་མི་རྟག་སོགས་དང་། རྟེན་འབྲེལ་ལ་དམིགས་ནས་ལུགས་དང་མཐུན་མི་མཐུན་དེ་

༄༅། །དེ་ལྟར་སྣང་ངོ་ཞེས་སོ། །མདོ་ནི་མེད་དོ། །འགྲེལ་བར་སྒྲ་བཅས་སུ་བསྟན་པའི་ཉེས་དམིགས་ནི་ཡིན་པ་ཡན་ཆད་དོ། །སྒྲ་མེད་དུ་ཆོས་སྟོན་པའི་དཔེ་ནི་འདྲ་བའི་ཕྱིར་ཡན་ཆད་དོ། །དེ་མི་འགྲུབ་
པའོ༑ ༑ དོན་ནི་རང་སངས་རྒྱས་ཉིད་ཀྱི་གནས་སྐབས་ན་ཡང་སྒྲ་མེད་པར་ཆོས་སྟོན་པ་ཞེས་བྱ་སྟེ་འབྲེལ་བའོ། །རྒྱུ་ནི་སྨོན་ལམ་ལ་སོགས་པའི་མཐུས་ཞེས་ཏེ་སོགས་པར་ཡེ་ཤེས་བསྡུའོ། །རྩ་ཚིག་འཆད་པ་ནི་
གང་ཞིག་ཞེས་སོགས་སོ། །གང་གི་དོན་ནི་ཆོས་སྟོན་པའི་ཞེས་སོགས་སོ། །གཉིས་པ་ངོ་བོ་ནི་དེ་ལྟར་ཞེས་སོགས་ལ་གཉིས་ཏེ། རྟོགས་པ་དང་། །རྟེན་གྱི་ཁྱད་པར་རོ། །དང་པོ་ལ་གསུམ་ལས་བཏགས་པ་
དགག་པ་ནི་འབུམ་པས་གཟུང་བ་གཏན་མེད་པར་རྟོགས་པས་དེའི་རྟོགས་པ་སྤོང་པ་དང་། །འཛིན་པ་མེད་པར་མ་རྟོགས་པས་དེའི་རྟོགས་པ་མི་སྤོང་བ འོ། །གཟུང་བ་མེད་ན་དེར་འཛིན་མེད་ནི་དངོས་པོ་བའི་རིག་
པ་ཤེས་པ་མ་འཁྲུལ་བའི་དབང་དུ་བྱས་པ་ཡིན་གྱི་དེའི་འཛིན་པ་འཁྲུལ་པ་མི་ཁེགས་སོ། །འཛིན་རྟོག་ནི་འཛིན་པར་རྟོག་པའི་ས་བོན་ལས་སྐྱེའི་གཟུང་པ་ལས་མི་སྐྱེའོ། །གཉིད་སད་པ་དང་རྨི་ལམ་གྱིས་གཟུང་

བ་ནི་མེད་ལ་དེའི་འཛིན་པ་ནི་ཡོད་དོ་ཞེས་ཕྱིན་ཅི་ལོག་གི་ཤེས་པས་ངེས་པ་བཞིན་ནོ་གསུངས་པ་ནི་མི་འཐད་དེ་གཟུང་བ་དེར་སྣང་དང་ཤེས་པ་དེར་འཛིན་དང་དེར་སྣང་བདེན་པ་དང་དེར་འཛིན་མ་འཁྲུལ་བ་དང་
དེར་སྣང་བརྫུན་པ་དང་དེར་འཛིན་འཁྲུལ་པ་གྲུབ་བདེ་གཅིག་པས་གཟུང་བ་དེར་སྣང་ཙམ་མེད་ན་ཤེས་པ་དེར་འཛིན་དུ་མི་འགྲུབ་བོ། །དེ་ལྟ་མ་ཡིན་ན་མེ་དུ་བའི་རྒྱུར་མ་གྲུབ་ཀྱང་དུ་བ་མེའི་འབྲས་བུ་གྲུབ་ཅེས་
མཚུངས་སོ། །དཔེ་ཡང་མ་གྲུབ་སྟེ་གཉིད་སད་པ་ན་གཟུང་བའི་རྣམ་པ་ཙམ་ཡོད་པས་སོ། །གཉིས་པ་དོན་ལ་གནས་པ་ནི་རྗེས་ཐོབ་ཏུ་ཕྱི་གཟུང་བ་སྣང་ཚོད་པ་ཡོད་ཀྱང་བདེན་པ་མེད་པར་རྟོགས་པས་གཟུང་རྟོག་
སྤོང་བ་དང་། །ནང་འཛིན་པ་བདེན་པ་མེད་པར་མ་རྟོགས་པས་འཛིན་རྟོག་མི་སྤོང་པའོ། །མཉམ་བཞག་དུ་ཕྱི་གཟུང་བ་སྣང་ཚོད་དུའང་མེད་པར་རྟོགས་ལ་ནང་ཤེས་པ་མེད་པར་མ་རྟོགས་པའོ། །གསུམ་པ་ཀླན་ཀ་
སྤངས་པ་ནི་ཕྱི་དོན་གྱི་གཉིས་ཀ་མེད་པར་རྟོགས་ན་གཟུང་བ་མེད་པར་རྟོགས་ལ་འཛིན་པ་མེད་པར་མ་རྟོགས་པར་འཇོག་པས་མི་འཐད་དོ་ཞེ་ན། དོན་གྱིས་ཁྱད་པར་དུ་བྱས་པའི་གཉིས་ཀ་མེད་ཀྱང་གཟུང་བ་

༄༅། །མེད་པར་འཇོག་སྟེ་དོན་གཟུང་བའི་ཕྱི་རིག་ཡིན་པས་སོ། །བསྟན་བཅོས་ལས་ཀྱང་དོན་ཞེས་སྨྲས་སོ། །ཤེས་པའི་གཉིས་ཀ་ཡོད་ཀྱང་འཛིན་པ་ཡོད་པར་འཇོག་སྟེ་ཤེས་པ་འཛིན་པའི་ཕྱི་རིག་ཡིན་པས་
སོ་ཞེས་ཕྱིས་འབུམ་པ་གསུངས་པ་རིགས་སོ། །གཟུང་རྟོག་སྤངས་པ་ནི་གཟུགས་ནི་ཟབ་པ་མ་ཡིན་ཕྲ་བ་མ་ཡིན་ཞེས་སོགས་སོ། །འཛིན་རྟོག་མ་སྤངས་པ་ནི་གནས་བརྟན་རབ་འབྱོར་ལ་ཆོས་ཉན་པ་ཇི་ལྟ་
བུ་དག་བཙལ་བར་བྱ་སྙམ་པ་ལ་བདག་ལ་ཆོས་ཉན་པ་ནི་སྒྱུ་མ་ལྟ་བུ་དང་སྤྲུལ་པ་ལྟ་བུ་བཙལ་བར་བྱ་སྟེ་དེས་ན་ཅིའང་ཉན་པ་མེད་ལ་ཅིའང་མངོན་དུ་བྱེད་པ་མེད་དོ་ཞེས་སོ། །གཉིས་པ་ནི་རྟེན་ནི་རྟེན་གྱིས་ཞེས་
ཏེ་གཟུང་བ་རང་བཞིན་མེད་པར་སངས་རྒྱས་ཀྱི་རྟེན་ནོ། །བསེ་རུ་ལྟ་བུའི་ལམ་ཡང་དཀས་ར་བསྡུས་པ་ནི་གསུམ་ཀ་ལ་སྦྱར་རོ། །འགྲེལ་བར་ཉན་ཐོས་ཀྱི་སྐབས་སུ་ཇི་སྐད་ཅེས་དང་། །དངོས་པོ་ཇི་
ལྟ་བ་བཞིན་དུ་གཟུང་བས་སྟོང་པའི་རྟེན་ཅིང་ཅེས་སོ། །ཐེག་པ་དང་ལམ་དང་འབྲས་བུས་བསྡུས་པའི་རྟེན་པ་བསྒྲུབ་པའི་ཆོས་ཀྱི་གཞིའི་གཟུང་བ་རང་བཞིན་མེད་པའི་ཁྱད་པར་ཉན་ཐོས་ལས་ཁྱད་པར་དུ་

འཕགས་པ་དང་ལྡན་པའི་ཆོས་གསུམ་པ་རྟོགས་པར་བྱང་ཆུབ་སེམས་དཔའ་ཤེས་པར་བྱའོ་དེའི་ལམ་ཤེས་ཞིག་སྟེ་དེའི་ལྡོག་ཆོས་ཆོས་ཤེས་ཐམས་ཅད་ཤེས་པར་ནུས་པ་མ་ཡིན་ཐམས་ཅད་མཁྱེན་པ་མ་ཐོབ་
བས་སོ། །གསུམ་པ་རྒྱུ་ནི་འབུམ་པ་ལྟར་ན་ཚོགས་དང་སྤྱོད་པའི་ཉན་ཐོས་ཀྱི་དེ་ཉིད་ཡིན་པས་འདིར་བསེ་རུའི་འཆད་གསུངས་པ་རིགས་ཏེ་དེ་ལ་མགོན་པོས་དམིགས་ཀྱིས་བཀར་བས་སོ། །དེ་ལ་གཟུགས་སོ་
ཚོར་བའོ་ཞེས་བརྡར་བཏགས་ཤིང་ཐ་སྙད་ཀྱིས་བརྗོད་པ་དང་ཆོས་ཉིད་བརྗོད་དུ་མེད་པར་ཀུན་རྫོབ་དོན་དམ་གཉིས་ལ་ལྟོས་ནས་མི་འགལ་བར་སྟོན་ཏེ་རྟོགས་པ་ནི་དྲོད་དོ། །གཟུགས་ནི་བཏགས་པ་ཙམ་མོ་
བཏགས་པ་ཙམ་གང་ཡིན་པ་དེ་ཆོས་ཉིད་དེ། དེ་ནི་གནས་བརྟན་རབ་འབྱོར་གྱིས་མི་འགལ་བར་མཁྱེན་ནོ་ཞེས་སོ། །གཟུགས་ལ་སོགས་པ་ལ་དོན་དམ་པར་ཉོན་མོངས་འགྲིབ་པ་དང་རྣམ་བྱང་འཕེལ་བ་མེད་
པ་ལ་སོགས་པ་རྟོགས་པ་ཙམ་མོ། །གཟུགས་འཕེལ་བར་བྱ་བ་དང་འགྲིབ་པར་བྱ་བའི་ཕྱིར་མི་སློབ་པ་དེ་ནི་སངས་རྒྱས་ཀྱི་ཆོས་ཚད་མེད་གྲངས་མེད་པ་ལ་སློབ་བོ་ཞེས་སོ། །གཟུགས་སོགས་བདག་གིར་མི་

༄༅། །འཛིན་ཏེ་གཟུང་བྱ་མ་ཡིན་པར་རྟོགས་པ་བཟོད་པའོ། །དེའི་རྒྱུ་མཚན་ནི་ནང་སྟོང་པ་ཉིད་ལ་སོགས་པ་ཡིས་ཞེས་སོ། །གཟུགས་ནང་སྟོང་པ་ཉིད་ཀྱི་ཕྱིར་ཡོངས་སུ་མི་འཛིན་ཏོ་ཞེས་སོ། །གཟུགས་
སོགས་དོན་དམ་པར་སྐྱེ་བ་མེད་པ་དང་འགག་པ་མེད་པར་ལ་སོགས་པར་རྟོགས་པ་ཆོས་མཆོག་གོ །གཟུགས་ཀྱི་སྐྱེ་བ་མི་མཐོང་འགག་པ་དང་བླང་པ་དང་དོར་བ་དང་ཀུན་ནས་ཉོན་མོངས་པ་དང་རྣམ་པར་བྱང་བ་
དང་ལ་སྩོགས་པ་དང་བྲི་བ་དང་འཕེལ་བ་མི་མཐོང་ངོ་ཞེས་སོ། །ཐམས་ཅད་དུ་གཟུང་བ་མེད་པའི་ཆོས་ཉིད་ཁོ་ན་ལ་སྦྱར་རོ་འབུམ་པ་ཟེར་རོ། །བྱང་ཆུབ་སེམས་དཔའི་ལམ་ཤེས་ལ་གཉིས་ལས་མཐོང་ལམ་
ཤེས་པ་ལ་གསུམ་སྟེ། མདོར་བསྟན་པ་དང་། །རྣམ་པ་རྒྱས་པར་བཤད་པ་དང་། །རྣམ་པ་ལས་གཞན་དུ་འཆད་པ་དགག་པའོ། །དང་པོ་ནི་བཤད་དོ་ཞེས་དྲང་ངོ་། །གང་ཞེ་ན་མཐོང་བའི་ལམ་ཕན་ཡོན་དང་བཅས་
པ་འདིའོ། །སྐབས་གང་དུ་ཞེ་ན་ལམ་ཤེས་ཉིད་ལའོ། །གང་གིས་ཞེ་ན་བཟོད་དང་ཤེས་པའི་སྐད་ཅིག་རྣམ་བཞི་ཡིས་སོ། །ཇི་ལྟར་ཞེ་ན་བདེན་དང་བདེན་ལ་ཞེས་པས་བཅུ་དྲུག་གོ །འགྲེལ་པར་བརྗོད་དོ་ཞེས་དྲང་

ངོ༑ ༑ གང་ཞེ་ན་འདི་དང་ཞེས་སོགས་སོ། །གཉིས་པ་ལ་གཉིས་ཏེ། རྣམ་པ་སོ་སོའི་དོན་དང་། སྦྱོར་དངོས་རྗེས་གསུམ་གང་གི་ཡིན་པ་དཔྱད་པའོ། །དང་པོ་ལ་སྡུག་བསྔལ་ལ་བཞི་ལས་ཆོས་བཟོད་ནི་དོན་
དམ་པར་འབྲས་བུར་གྱུར་པའི་ཕུང་པོ་དེ་བཞིན་ཉིད་དང་དེ་རྟོགས་སངས་རྒྱས་ཀྱི་ཡེ་ཤེས་དག་རྟེན་དང་བརྟེན་པའི་རྣམ་གྲངས་ཀྱི་གནས་པར་ཁས་མི་ལེན་ཅིང་ཡིད་ཀྱིས་མི་འཛིན་པ་སྟེ། མདོ་ལས་དེ་བཞིན་།
ཉིད་ལ་ཡང་དེ་བཞིན་གཤེགས་པ་མི་དམིགས་ཏེ་དེ་ལ་ཡང་དེ་མི་དམིགས་ཞེས་སོ། །དེའི་རྒྱུ་མཚན་ནི་བརྟེན་དང་རྟེན་པ་ཤེས་བྱ་ལ་མེད་པའི་ཕྱིར་རོ་ཞེས་སོ། །འཕགས་པས་ཕྱིར་ཆེད་དུ་བྱ་བར་འཆད་དོ། །
ཆོས་ཤེས་ནི་ཆོས་ཉིད་ཆུང་བ་དང་བྲལ་བར་རྟོགས་པས་ཆེན་པོ་སྟེ། གཟུགས་ཆེ་བའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཆེན་པོའོ་ཞེས་སོ། །རྗེས་བཟོད་ནི་ཆོས་ཉིད་གཞལ་བྱ་ལས་འདས་པས་འཇལ་བྱེད་ཚད་
མ་མེད་པར་རྟོགས་པ་སྟེ། གཟུགས་ཚད་མ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཚད་མའོ་ཞེས་སོ། །རྗེས་ཤེས་ནི་ཆོས་ཉིད་གཟུགས་ཅན་དང་དེ་མིན་གྱི་ཚད་དང་བྲལ་བར་རྟོགས་པ་སྟེ། གཟུགས་ཚད་

༄༅། །མེད་པའི་ཕྱིར་ཡུལ་ཚད་མེད་པར་རིགས་པར་བྱའོ་ཞེས་སོ། །ཀུན་འབྱུང་ལ་ཆོས་བཟོད་ནི་རྒྱུར་གྱུར་པའི་ཆོས་ཉིད་རྟག་ཆད་ཀྱི་མཐའ་མེད་པར་རྟོགས་པ་སྟེ། གཟུགས་མཐའ་ཡས་པའི་ཕྱིར་ཡུམ་
མཐའ་ཡས་པའོ་ཞེས་སོ། །ཆོས་ཤེས་ནི་དེའི་ཡུམ་ལ་གནས་པས་སངས་རྒྱས་ཉིད་དུ་གཟུང་བར་བྱ་བ་ཡིན་ཏེ་དེས་དེ་དང་སངས་རྒྱས་ཀྱི་ཆོས་ཉིད་ཁྱད་མེད་དུ་རྟོགས་པའོ། །བདག་ཅག་གིས་བྱང་ཆུབ་སེམས་
དཔའ་སེམས་དཔའ་ཆེན་པོ་ཡུམ་འདི་དང་མ་བྲལ་བར་གྱུར་པ་དེ་ནི་དེ་བཞིན་གཤེགས་པ་ཉིད་དུ་གཟུང་བར་བྱའོ་ཞེས་སོ། །རྗེས་བཟོད་ནི་ཆོས་ཉིད་ཡོན་ཏན་བླང་པ་དང་སྐྱོན་དོར་བ་མེད་པར་རྟོགས་པ་སྟེ་སོགས་
པར་སྐྱེ་འགག་མེད་པ་བསྡུའོ། །བྱང་སེམས་ཆེན་པོ་རྣམས་ཀྱི་ཡུམ་འདི་ནི་གཟུགས་མི་ལེན་མི་འདོར་བའི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མཐུན་པར་འཛིན་པ་ངོ་མཚར་ཆེའོ་ཞེས་སོ། །རྗེས་
ཤེས་ནི་བྱམས་པ་དང་ཞེས་ཏེ་སྔ་མ་བརྒྱད་ཀྱིས་ཀུན་འབྱུང་གི་སྐྱོན་རིག་ལ་དགུ་པས་འགོག་པའི་ཡོན་ཏན་རིག་ནས་ཞི་བར་ལྟུང་བ་ལ་འདིས་འཛིན་པར་བཤད་དོ། །མི་དང་མི་མ་ཡིན་པས་གླགས་རྙེད་པར་མི་

འགྱུར་རོ་དེའི་འཐད་པར་རིགས་ཀྱི་བུ་དང་རིགས་ཀྱི་བུ་མོ་དེ་དག་གིས་མི་དམིགས་པའི་ཚུལ་གྱིས་སེམས་ཅན་ཐམས་ཅད་ཀྱི་དྲུང་དུ་བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་ཤིན་ཏུ་བསྒོམས་པའི་
ཕྱིར་རོ་ཞེས་སོ། །འགོག་པ་ལ་ཆོས་བཟོད་ནི་སྟོང་ཉིད་བཅུ་དྲུག་དྲི་བྲལ་རྟོགས་པ་སྟེ། འཇིགས་པ་དང་རེངས་པར་མི་འགྱུར་བའི་འཐད་པར་རིགས་ཀྱི་བུ་དང་རིགས་ཀྱི་བུ་མོ་དེ་དག་གིས་ནང་སྟོང་པ་ཉིད་མི་
དམིགས་པའི་ཚུལ་གྱིས་ཤིན་ཏུ་བསྒོམ་པའི་ཕྱིར་རོ་ཞེས་སོ། །ཆོས་ཤེས་ནི་ཆོས་དབྱིངས་དང་མཉམ་པའི་དགེ་བས་སངས་རྒྱས་སུ་སྤྲུལ་ནུས་པ་ཐོབ་པ་སྟེ་ཐབས་ལ་མཁས་པས་བདག་ཀྱང་སངས་རྒྱས་སུ་སྤྲུལ་
ཅིང་འཇིག་རྟེན་གྱི་ཁམས་སུ་འགྲོ་བ་དང་ཞེས་སོ། །རྗེས་བཟོད་ནི་དེའི་ཡུམ་དུ་རྣམ་བྱང་སྦྱིན་སོགས་དྲུག་པོ་ཀུན་འདུས་པར་སྐྱེ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བཟུང་ན་ཕ་རོལ་ཏུ་ཕྱིན་
པ་དྲུག་པོ་ཐམས་ཅད་བཟུང་བར་འགྱུར་བ་ནི་འདི་ལྟ་སྟེ་སྦྱིན་པའི་ཕ་རོལ་དུ་ཕྱིན་པ་དང་ཞེས་སོ། །རྗེས་ཤེས་ནི་རྗེས་བཟོད་དུ་འདུས་པ་འདིར་ཡང་འདུས་པས་དེ་ཉིད་ཀྱིས་མི་དང་མི་མ་ཡིན་པས་བྱས་པའི་ཕྱིའི་

༄༅། །ཉམས་པ་དང་ནང་ལ་སོགས་པ་དང་ནང་གི་འཚེ་བ་ཞི་བའི་ཕན་ཡོན་ཅན་དུ་སྐྱེའོ། །རྩི་མ་གྷིའི་དབེས་ཡུམ་འདི་འཛིན་པ་ལ་སོགས་པ་བྱེད་པ་དེ་ལ་ནི་རྒོལ་བ་དང་རྩོད་པ་དང་འགལ་བར་བྱེད་པ་དེ་
དག་ཐམས་ཅད་ཡུམ་གྱི་གཟི་བརྗིད་དང་མཐུས་དེ་དག་ཉེ་བར་ཞི་བ་དང་མེད་པར་འགྱུར་ཏེ་ཞེས་སོ། །ལམ་ལ་ཆོས་བཟོད་ནི་ཆོས་ཐམས་ཅད་ངོ་བོ་ཉིད་མེད་པར་རྟོགས་པས་ན་མྱ་ངན་ལས་འདས་པ་ལའང་ཐོབ་
བྱར་འཛིན་པ་ཞི་བས་སྟེ་གཟུགས་སུ་འཛིན་པ་ཉེ་བར་ཞི་བར་བྱེད་ཀྱིས་འཕེལ་བར་བྱེད་པ་མ་ཡིན་ཞེས་སོགས་ཏེ་འདིར་འདྲེས་ཞབས་བསྡུས་སོ། །ཆོས་ཤེས་ནི་དེའི་རྟོགས་པ་ལ་ཞུགས་པ་ལ་སངས་རྒྱས་རྣམས་
ཀྱིས་མཐོང་ཆོས་དང་སྐྱེ་གནས་དང་ལན་གྲངས་གཞན་ལ་མྱོང་འགྱུར་གྱི་འཚེ་བའམ་ཡང་ན་ལས་དང་རྐྱེན་དང་གཉིས་ཀས་བྱས་པ་ལས་སྲུང་བ་སྐྱོབ་པ་དང་སྦེད་པ་བྱེད་པའི་ཕན་ཡོན་ཅན་དུ་སྐྱེ་སྟེ། སྟོང་
གསུམ་འདིའི་རྒྱལ་ཆེན་བཞི་ནས་འོག་མིན་གྱི་བར་གྱི་ལྷའི་བུ་དང་ཕྱོགས་བཅུའི་འཇིག་རྟེན་གྱི་སངས་རྒྱས་ཇི་སྙེད་ཡོད་པ་དེ་དག་ཀྱང་ཡུམ་འདི་འཛིན་པ་ལ་སོགས་པ་དེ་ལ་རྟག་ཏུ་རྒྱུན་མི་འཆད་པར་སྲུང་བ་

 དང་སྐྱོབ་པ་དང་སྦེད་པར་མཛད་ཅེས་སོ། །རྗེས་བཟོད་ནི་རྗེས་ཐོབ་དུ་བདག་སྲོག་མི་གཅོད་པ་ལ་སོགས་པ་རྣམ་པ་ཀུན་མཁྱེན་པའི་རྒྱུ་ཁྱད་པར་ཅན་ལ་གནས་ཏེ་སེམས་ཅན་གཞན་དག་དེ་ཉིད་ལ་འགོད་པ་
དང་སྟེ། བདག་ཀྱང་སྲོག་གཅོད་པ་སྤོང་བར་འགྱུར་ཞེས་སོ། །རྗེས་ཤེས་ཀྱི་རྗེས་ཐོབ་དུ་སྦྱིན་སོགས་བྱང་ཆུབ་ཏུ་བསྔོ་བར་བྱེད་པ་ནི་རྣམ་ལྡན་ཏེ་སྦྱིན་པ་ཡོངས་སུ་གཏོང་བ་གང་ཡིན་པ་དེ་ཡང་སེམས་
ཅན་ཐམས་ཅད་དང་ཐུན་མོང་དུ་བྱས་ཤིང་མི་དམིགས་པའི་ཚུལ་གྱིས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་དུ་ཡོངས་སུ་བསྔོ་བར་འགྱུར་ཞེས་སོ། །གཉིས་པ་སྦྱོར་དངོས་རྗེས་གསུམ་གང་
གི་ཡིན་པ་དཔྱད་པ་ནི་སེང་བཟང་ནི་མཐོང་ལམ་གྱི་སྦྱོར་བའི་གནས་སྐབས་སུ་མོས་པ་ཡིད་ལ་བྱེད་པས་མཐོང་ལམ་ཐོབ་པ་ན་འདི་ལྟ་བུ་འབྱུང་ཞེས་བསྒོས་པས་ཕྱིས་འདི་རྣམས་སྐྱེའོ་ཞེས་སོ། །འོན་ཀྱང་འདི་
རྣམས་མཐོང་བའི་ལམ་ཉིད་ཀྱི་རྣམ་པར་གདོན་མི་ཟའོ། །དེ་ཡང་མཉམ་བཞག་དང་རྗེས་ཐོབ་ཀྱི་དཔྱད་པ་དང་ཕན་ཡོན་ཅི་རིགས་པའོ། །གལ་ཏེ་རྗེས་ཐོབ་མཐོང་ལམ་དུ་མི་འཐད་དོ་ཞེ་ན། དེ་ལའང་མཚན་ཉིད་

༄༅། །ཚང་བས་མི་འཐད་པ་མེད་དོ། །གསུམ་པ་ནི་ཁ་ཅིག་ནི་མཐོང་ལམ་གྱི་སྐབས་འདིར་བདེན་དང་ཞེས་སོགས་ཀྱི་ཚིག་ལེའུར་བྱས་པའི་བརྗོད་བྱའི་དོན་ཉེ་བར་མཚོན་པ་ལྷུར་ལེན་པའི་དེ་བཞིན་ཉིད་
དང་ལ་སོགས་པ་གཞུང་གིས་མཐོང་ལམ་གྱི་རྣམ་པའི་དོན་གཏན་མ་བཤད་པར་མཐོང་བའི་ལམ་གྱི་སྐད་གཅིག་བཅུ་དྲུག་གི་དབྱེ་བ་དང་དངོས་གཞིའི་རྣམ་པ་དང་རྗེས་ཀྱི་སྤྱོད་པའི་ཁྱད་པར་དང་ཕན་ཡོན་ལ་
སོགས་ཉེ་བར་མཚོན་པ་ཉི་ཚེ་སྟེ་ཁོ་ན་མཛད་པ་ཡིན་ཟེར་བ་ནི་བཟང་ངོ་ཞེས་འབྲེ་གསུང་ལོ། །གཞན་ལའང་སྤྲེ་བ་ནི་སྐབས་དང་པོའི་ཁྱད་པར་ལྔ་ལྡན་དང་ལམ་ཤེས་ཉན་རང་གི་བཤད་པ་དང་མ་བཤད་པ་རྣམ་
བ་ཀུན་གྱི་ངེས་འབྱེད་ཆ་མཐུན་དང་སོགས་པར་གཞི་ཤེས་ཀྱི་མཐོང་ལམ་གྱི་ཚིག་ལེའུར་བྱས་པའི་རྣམས་སུ་ཡང་འདིར་དམིགས་རྣམ་མ་བཤད་པ་དེ་བཞིན་དུ་ཆུང་འབྲིང་གི་དབྱེ་བ་ལ་སོགས་ཀྱི་མཚོན་བྱེད་
བཤད་ཀྱི་དམིགས་རྣམ་མ་བཤད་པར་ལྟ་བར་བྱའོ་ཞེས་སོ་དེ་ནོར་སྐད་དོ། །དེ་སུན་དབྱུང་བ་ལ་གཉིས་ལས་རིགས་པ་དང་འགལ་བ་ནི་སེང་བཟང་དང་གྲུབ་མཐའ་མཐུན་པ་གཞན་དག་ན་རེ་གཞུང་དེ་དག་གིས་

ནི་རྣམ་འབྱོར་པའི་མངོན་རྟོགས་པའི་རིམ་པ་ཅུང་ཟད་ཀྱང་བསྟན་ཏོ་ཞེས་པ་ཐལ་བའི་དམ་བཅའོ། །རྒྱུ་བསྒོམ་པའི་རིམ་པ་དང་སོགས་པའི་འབྲས་བུ་སྐྱེ་བའི་རིམ་པ་མ་བསྟན་པའི་ཕྱིར་ཞེས་རྟགས་སོ། །དེ་སྒྲུབ་
པ་ནི་དེ་དག་གི་ཆོས་ཅན་བསྒོམ་པའི་རིམ་པ་ལ་སོགས་མ་བསྟན་པར་ཐལ་ཏེ་དམིགས་རྣམ་མི་སྟོན་པའི་ཕྱིར་རོ། །དེ་ཁས་བླང་པ་ཡིན་པས་རང་རྒྱུད་དུ་བྱེད་པ་འཁྲུལ་ལོ། །དེའི་ཟློག་ཁྱབ་ནི་བསྒོམ་པའི་རིམ་པ་ལ་
སོགས་སྟོན་པ་ལ་དམིགས་རྣམ་སྟོན་པས་ཁྱབ་པས་སོ། །འདོད་ན་བྱམས་པས་རྒྱས་འབྲིང་གསུམ་གྱི་དོན་རྣལ་འབྱོར་པའི་མངོན་རྟོགས་ཀྱི་རིམ་པར་བཤད་པའི་སྐབས་དོན་ཉམས་སོ། །དེ་དམ་བཅའ་གཉིས་
ཀ་ལ་འོང་ངོ་། །གཉིས་པ་ལུང་དང་འགལ་བ་ནི་གཞན་ཡང་ཞེས་སོགས་ཏེ་སོགས་པར་དམིགས་པས་མི་རྟག་ལ་སོགས་པ་བདེན་པའི་རྟེན་ཅན་དེའི་ནི་རྣམ་པ་ཞེས་དང་། །བཏགས་པའི་ཆོས་ཉིད་མི་འགལ་བར་
སྟོན་པའི་རྣམ་པ་ཞེས་དང་། རྣམ་པ་ཅན་གྱི་ཆོས་ཀྱི་མཆོག་ཅེས་དང་། དྲོ་བ་རྣམས་ཀྱི་དམིགས་པ་ཞེས་དང་། །རྣམ་པ་དག་ནི་བཅུར་བཤད་དོ་ཞེས་སོ། །འོན་ཀྱང་སྐྱོན་འདི་མེད་དེ་འདིར་དམིགས་རྣམ་མི་སྟོན་

༄༅། །ཡང་གཞི་ཤེས་སུ་སྟོན་པས་སོ་ཞེས་སོ། །སྒོམ་ལམ་ལ་གཉིས་ཏེ། གནས་སྐབས་ཀྱི་འབྲས་བུ་དང་། །དེའི་རྒྱུའོ། །དང་པོ་ནི་བརྗོད་པར་རིགས་པ་ཡིན་པ་ནི་དེའི་རྗེས་ལ་སྐྱེ་བས་སོ། །འོ་ན་བརྗོད་
དམ་ཞེ་ན་ཡིན་པ་ལས་དེ་རེ་ཞིག་དེའི་བྱེད་པ་གསུངས་སོ། །དགོས་པ་ནི་བརྗོད་པར་ཞེས་སོགས་སོ། །ཀུན་ནས་དུལ་བ་ནི་འཇུག་སྟེ་པགས་པ་དང་མདའ་བཞིན་ནོ་ཞེས་ལྤགས་པ་གྱོང་པོ་དང་སྨྱུག་མ་ཀྱོག་པོ་།
ཆུ་དང་མེས་ལས་སུ་རུང་པར་བྱེད་པ་ལྟར་ཞི་གནས་ལྷག་མཐོང་གིས་སེམས་ལ་ཇི་ལྟར་འདོད་པ་ལྟར་དབང་དུ་བྱེད་པ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་དེ་ལྟར་བྱང་ཆུབ་སེམས་དཔའ་རྣམས་ཡོངས་
སུ་དུལ་བ་དང་ང་རྒྱལ་མ་མཆིས་པའི་སླད་དུ་ཉེ་བར་གནས་པ་ངོ་མཚར་ཆེའོ་ཞེས་སོ། །ང་རྒྱལ་བཅག་ནས་སྐྱེ་བོ་བླ་མ་རྣམས་ལ་སྒོ་གསུམ་ཐམས་ཅད་ནས་འདུ་བ་དང་སྒོམ་སྤང་གི་ཉོན་མོངས་ལས་རྒྱལ་སྟེ་
སྤོང་བ་དང་།ཕ་རོལ་གྱིས་བྱས་པའི་དུག་ལ་སོགས་པ་གནོད་པས་བརྫི་བ་མེད་པ་ཉིད་དང་། །བྱང་ཆུབ་སྒྲུབ་ནུས་ཏེ་ཐོབ་ནུས་པར་བྱེད་པ་ད ང་། །རྟེན་ནི་སྒོམ་ལམ་ལ་གནས་པའི་བྱང་ཆུབ་སེམས་དཔའ་དང་ཤེར་

ཕྱིན་གྱི་གླེགས་བམ་མོ། །ཡུལ་ནི་དེ་གཉིས་གནས་པའི་ས་ཕྱོགས་སོ། །དེར་འཛིན་པ་ལ་སོགས་བྱས་པ་ལ་བར་ཆད་ཀྱིས་མི་ཚུགས་པའོ། །ཚུལ་དེ་དག་མཆོད་རྟེན་གཞན་དང་འདྲ་བར་གྱུར་པ་ལ་ཞེས་བྱ་སྟེ་
ཕ་དང་འདྲ་བ་ལ་ཕར་གྱུར་པ་ཞེས་པ་བཞིན་ནོ། །བཙུན་པ་ཟླ་བ་ནི་གང་ཟག་གི་བདག་མེད་སྟོན་པར་བྱིན་གྱིས་བརླབས་པ་ལའང་མཆོད་རྟེན་ཞེས་བརྗོད་ན་ཡུམ་ཆོས་ཐམས་ཅད་བདག་མེད་པར་སྟོན་པས་།
བྱིན་གྱིས་བརླབས་པ་ནི་མཆོད་རྟེན་ཤིན་ཏུ་ཡང་ཡིན་པས་མཆོད་རྟེན་ཉིད་ལ་མཆོད་རྟེན་དུ་གྱུར་པ་ཞེས་བྱ་སྟེ་དཔང་པོ་ཉིད་ལ་དཔང་པོར་གྱུར་པ་ཞེས་བརྗོད་པ་བཞིན་ནོ་ཞེས་འཆད་དོ། །གཉིས་པ་དེའི་རྒྱུ་ལ་
གཉིས་ཏེ། ཟག་བཅས་དང་། ཟག་མེད་དོ། །དང་པོ་ལ་གཉིས་ཏེ། ཟག་བཅས་གསུམ་པོ་སོ་སོའི་རང་བཞིན་དང་། །ཐུན་མོང་གི་མཇུག་བསྡུ་བའོ། །དང་པོ་ལ་གསུམ་ལས་མོས་པ་ལ་གཉིས་ལས་དངོས་ནི་
མོས་པ་ལ་དབྱེ་ན་རྣམ་པ་གསུམ་དུ་ཤེས་པར་བྱའོ། །དེ་གང་ཞེ་ན་རང་གི་དོན་དང་རང་གཞན་གཉིས་ཀའི་དོན་དང་གཞན་གྱི་དོན་གསུམ་པོ་དེ་ཡང་རྣམ་པ་གསུམ་དུ་འདོད་དོ། །དེ་གང་ཞེ་ན་ཆུང་དང་འབྲིང་དང་ཆེན་

༄༅། །པོ་སྟེ་ཞེས་སོ། །བསྡོམ་པ་ལའམ་ཞེ་ན་སོ་སོར་རོ། །སོ་སོར་གསུམ་པོ་དེ་ཡང་ཆུང་ངུའི་ཆུང་ངུ་ལ་སོགས་པའི་དབྱེ་བས་རྣམ་པ་གསུམ་སྟེ། དེ་ལྟར་ན་རྣམ་པ་ཉི་ཤུ་བདུན་དུ་འདོད་དོ། ། །
གང་ལ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་བྲིས་ཏེ་གླེགས་བམ་དུ་བགྱིས་ཏེ་འཆང་ལ་དེ་ལ་མེ་ཏོག་ལ་སོགས་པས་མཆོད་པ་བགྱིས་པ་དང་། །གང་ལ་ལས་སངས་རྒྱས་མྱ་ངན་ལས་འདས་པའི་སྐུ་གདུང་རྣམས་
མཆོད་རྟེན་གྱི་ནང་དུ་བརྩལ་ཏེ་མེ་ཏོག་ལ་སོགས་པས་མཆོད་པ་བགྱིས་ན་དེ་གཉིས་བསོད་ནམས་ཀྱི་ཕུང་བོ་གང་མང་དུ་འཕེལ་ཞེས་དྲིས་པའི་ལན་གྱིས་སྟོན་ནོ། །འགྲེལ་བར་རང་དང་གཉིས་ཀ་དང་གཞན་གྱི་
དོན་ལ་དམིགས་པ་ཉིད་ཇི་ལྟར་མོས་པ་བསྒོམ་པ་བཞིན་དགེ་བའི་ཆོས་དོན་གསུམ་པོ་མཐོང་ཞིང་མངོན་སུམ་དུ་བྱེད་པའི་རྟེན་ཡིན་ན་ཡང་དང་པོར་སྒོམ་མ་ཐག་དོན་གསུམ་པོ་མངོན་དུ་མི་བྱེད་པའི་ངོ་བོ་ཡང་རྣམ་
པ་གསུམ་མོ། །དེ་ཅི་སྟེ་ཞེ་ན་སྒོམ་པའི་ལམ་རྒྱུའི་གནས་སྐབས་ཀྱི་དབང་དུ་བྱས་པའི་སྒོམ་པ་ཡིན་པའི་ཕྱིར་རོ། །གཉིས་པ་ཕན་ཡོན་ནི་དེ་བསྒོམ་པའི་ཞེས་སོགས་ཏེ་ཡུལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རང་

དོན་གྱི་མོས་པ་བསྒོམ་པའི་གནས་སྐབས་རྣམས་ལ་ནི་དགུ་ཚན་དང་པོས་བསྟོད་པར་འདོད་ཅེས་སོ་གཉིས་པོ་ལའང་སྦྱར་རོ། །གང་ལ་ལས་མདོ་འདི་བྲིས་ཤིང་གླེགས་བམ་དུ་བགྱིས་ཏེ་འཆང་ལ་མེ་ཏོག་ལ་སོགས་
པས་མཆོད་པ་བགྱིས་པ་དང་། །གང་ལ་ལས་ཡུམ་འདི་བྲིས་ཤིང་གཞན་ལ་བརྩལ་ན་དེ་གཉིས་གང་བསོད་ནམས་མང་དུ་འཕེལ་ཞེས་དྲིས་པའི་ལན་གྱིས་སྟོན་ནོ། །འགྲེལ་བར་ཇི་ལྟར་རང་དོན་གྱི་མོས་པ་
བསྒོམས་པ་བཞིན་དུ་རང་དོན་གྱི་དཀར་ཆོས་མཐོང་བའི་མཚན་ཉིད་ཡུལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུགས་ཏེ་དམིགས་པའི་མོས་པ་ཡིད་ལ་བྱེད་པ་དང་པོ་སྟེ་རང་དོན་གྱི་མོས་པའི་གནས་སྐབས་དགུ་
དག་ཏུ་སོ་སོར་རྣམ་པ་དགུས་དགོས་པ་གོང་ནས་གོང་དུ་མངོན་པར་དགའ་བར་བྱེད་ཅིང་བསྟོད་པར་འདོད་ཅེས་སོ། །གཉིས་པོ་ལའང་སྦྱར་རོ། །མོས་པའི་གནས་སྐབས་ཀྱིས་བསྟོད་པ་ལ་སོགས་པའི་རིམ་
པ་སོ་སོར་བྱེད་པ་དེས་ན་བསྟོད་པ་ལ་སོགས་པ་འདི་དག་ནི་ཡོན་ཏན་གྱི་དོན་ཡང་དག་པ་དངོས་པོ་ལ་ཡོད་པ་ཇི་ལྟ་བ་བཞིན་ཚད་མས་རྟོགས་ནས་བརྗོད་པའི་མཚན་ཉིད་ཅན་གྱི་དོན་ལ་མེད་པའི་ཚིག་སྙན་སྨྲ་

༄༅། །བ་གཅམ་བུའི་ངོ་བོ་ནི་མ་ཡིན་ཏེ་ཡོན་ཏན་མེད་ལ་ཡོན་ཏན་བརྗོད། སྨད་ཅིང་རྩུབ་པའི་ཚིག་ཏུ་འགྱུར། ཞེས་པས་སོ། །སུ་ག་ཏ་རང་དོན་གྱི་ལྟ་བུ་གཅིག་ལའང་གསུམ་ཀ་བྱེད་ཅེས་པ་ནི་སོ་སོ་
གོ་རིམ་བཞིན་དུ་བཞག་མི་ནུས་སོ། །བསྔོ་བ་ལ་གཉིས་ཏེ། དངོས་དང་བྱེད་པའོ། །དང་པོ་ལ་གཉིས་ཏེ་བསྟན་པ་དང་། །སོ་སོར་བཤད་པའོ། །དང་པོ་ནི་ཡོངས་སུ་བསྔོ་བ་བསྔོ་རྒྱུ་ལ་སོགས་ལྔ་པ་ཁྱད་པར་།
ཅན་ནོ། །གཉིས་པ་ལ་ལྔ་སྟེ་བསྔོ་རྒྱུ་དང་། །སེམས་དང་། །རྣམ་པ་དང་། །བསྔོ་ས་དང་། དབྱེ་བའོ། །དང་པོ་ནི་བསྔོ་བ་དེ་ནི་བསྔོ་རྒྱུ་རྗེས་སུ་ཡི་རང་གི་ཡུལ་དང་ངོ་བོ་དང་དེའི་དགེ་བ་དམིགས་མེད་ཀྱི་རྣམ་པ་
ཅན་དང་། བསྔོ་རྒྱུའི་རང་གི་ཆོས་དེ་དག་རྫས་དང་བཏགས་པར་ཡོད་པའི་བདག་གིས་དབེན་པར་རྟོགས་པ་དང་། །ཡི་རང་གི་ཡུལ་དུས་གསུམ་གྱི་སངས་རྒྱས་ཀྱི་བསོད་ནམས་ཀྱི་ཚོགས་ཀྱི་རང་བཞིན་དྲན་པ་དང་
སྦྱིན་སོགས་སེམས་བསྐྱེད་ལ་སོགས་ཀྱིས་ཟིན་པའི་ཐབས་དང་བཅས་ཟླ་མི་དམིགས་པར་རྟོགས་པའི་ཤེས་རབ་བོ། །གཉིས་པ་ནི་བསྔོ་བར་བྱེད་པའི་སེམས་འདུ་ཤེས་དང་སེམས་དང་ལྟ་བ་གསུམ་བདག་གཉིས་

སུ་ཕྱིན་ཅི་མ་ལོག་པའོ། །གསུམ་པ་ནི་བཀག་པ་དང་བསྒྲུབ་པའི་མཚན་མ་མེད་པ་སྟེ། གལ་སྟེ་མཚན་མར་བྱེད་ན་དེ་ནི་བསྔོ་མ་ཡིན། ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན་ཞེས་སོ། །སངས་རྒྱས་རྗེས་སུ་
ཡི་རང་ནི་ཀུན་རྫོབ་ཏུ་ཆོས་ལྔ་སྒྱུ་མ་ལྟ་བུ་དང་། དོན་དམ་པར་མི་དམིགས་པར་རྟོགས་པའོ། །བཞི་པ་ནི་བསྔོ་ས་ཁམས་གསུམ་དུ་གཏོགས་པ་མ་ཡིན་པ་དང་། དེས་མཚོན་ནས་ཉན་རང་དུའང་མི་བསྔོ་བའི་སངས་
རྒྱས་སུའོ། །ལྔ་པ་ལ་ཆུང་ངུའང་བསོད་ནམས་ཆེན་པོ་འབྱུང་བ་ནི་སྟོང་གསུམ་གངྒའི་ཀླུང་གི་བྱེ་མ་སྙེད་ཀྱི་སེམས་ཅན་ཐམས་ཅད་དགེ་བ་བཅུ་ནས་མངོན་ཤེས་ལྔའི་བར་ལ་བཀོད་པ་དང་། འབྲིང་ནི་དེ་དག་
རྒྱུན་ཞུགས་ནས་རང་སངས་རྒྱས་ཀྱི་བར་ལ་བཀོད་པ་དང་། ཆེན་པོ་ནི་དེ་དག་བྱང་ཆུབ་ཏུ་ཞུགས་པ་ལ་ཡང་བྱང་ཆུབ་ཏུ་ཞུགས་པའི་སེམས་ཅན་དེ་སྙེད་ཀྱིས་བསྐལ་པ་གངྒའི་ཀླུང་གི་བྱེ་མ་སྙེད་དུ་མཆོད་པ་
བྱས་པ་བས་བྱང་ཆུབ་སེམས་དཔའི་བསྔོ་བའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོ་བ་ལ་སོགས་པ་གསུངས་སོ། །གཉིས་པ་བྱེད་པ་ནི་མི་ཟད་པ་དང་སྒྱུར་བར་བྱེད་པས་མཆོག་ཡིན་ནོ། །འགྲེལ་

༄༅། །པར་འབུམ་པའི་རྗེས་སུ་འབྲངས་ནས་མཚོན་བྱ་དང་མཚན་ཉིད་དུ་འཆད་པ་ནི་ཕལ་ཆེར་དོན་ལྡོག་གཞན་དུ་འགྱུར་བས་མི་རིགས་སོ། །དེས་ན་སྔ་མ་བཆད་བྱ་དང་ཕྱི་མ་འཆད་བྱེད་དོ། །མོས་
པའི་སྐབས་སུ་ཇི་སྐད་བཤད་པའི་མོས་པ་ལས་བྱུང་བའི་བསྔོ་རྒྱུ་ཁྱད་པར་ཅན་ནོ། །དེས་གཞན་བཞི་ཡང་མཚོན་ནས་ཞེས་བྱ་བ་དེ་ལྟར་མིང་དུ་བཏགས་ཤིང་ཐ་སྙད་དུ་བྱས་པའི་བསྔོ་བ་ཡིད་ལ་བྱེད་པས་ཞེས་
པས་བཤད་བྱ་སྟེ་ཐམས་ཅད་ལ་སྦྱར་རོ། །འཆད་བྱེད་ནི་བསྔོ་ས་བླ་ན་མེད་པའི་བྱང་ཆུབ་སྟེ་གཞན་བཞི་ལའང་མཚོན་ནས་མི་དམིགས་ཏེ་རྟོགས་པའོ། །ཡི་རང་གི་ཡུལ་ཚུལ་ཁྲིམས་ཕུང་པོ་ལ་སོགས་པའི་ཕུང་
བོ་དང་བསྔོ་བར་བྱེད་པའི་སེམས་འདུ་ཤེས་དང་ལྟ་བ་ལ་སོགས་པ་དང་། །རྫས་སུ་ཡོད་པའི་བདག་དང་སོགས་པར་བཏགས་པར་ཡོད་པ་བསྡུའོ། །དུས་གསུམ་གྱི་སངས་རྒྱས་ཀྱི་དགེ་བའི་རྩ་བ་དང་། སྦྱིན་པ་ལ་
སོགས་པ་དྲུག་དང་། བཀགས་པ་དང་སྒྲུབ་པའི་མཚན་མེད་དང་ཆོས་ལྔ་པོ་སངས་རྒྱས་ཐམས་ཅད་ཀྱི་ལམ་དང་ཞེས་སོགས་སོ། །རྗེས་སུ་ཡི་རང་ནི་འབྲེ་ལེགས་པར་བསྔོ་བར་བྱ་བའི་ཞེས་འཆད་དོ། །གཞུང་

ཇི་ལྟ་བ་བཞིན་སྦྱར་རོ། །འདི་ལ་གསུམ་སྟེ། ཡུལ་དང་། ངོ་བོ་དང་། རྣམ་པའོ། །དང་པོ་ནི་དགེ་བའི་རྩ་བ་སྟེ་སངས་རྒྱས་ཀྱི་བར་གྱི་དགེ་བ་དང་སོ་སོ་སྐྱེས་འཕགས་ཀྱི་དགེ་རྩ་ཐམས་ཅད་དོ། །གཉིས་པ་ནི་ཡི་
རང་བ་ཞེས་ཏེ་དང་བའི་དད་པ་ཡིད་བདེ་བ་དང་བཅས་པ་ལ་ཨ་རེ་ལེགས་སྙམ་དུ་དགའ་བ་སྒོམ་པའོ། །གསུམ་པ་ནི་ཀུན་རྫོབ་ཏུ་ཡུལ་དང་ངོ་བོ་ལ་སོགས་པ་ཐབས་ཀྱིས་དམིགས་ནས་དོན་དམ་པར་མི་དམིགས་
པའི་ཤེས་རབ་ཀྱིས་ཟིན་པའོ། །གཉིས་པ་ལ་མཇུག་བསྡུ་བ་ནི་དེ་ལ་ཞེས་སོགས་སྟེ་འདུ་བྱེད་པ་ནི་སོགས་པའོ། །ཡན་ལག་སྟེ་རྒྱུར་བར་བྱེད་པའོ། །རང་གཞན་ནི་རྒྱུད་ཚོད་ཉམས་པའི་དབང་དུ་བྱས་པའོ། །
གཉིས་པ་ཟག་མེད་ལ་གཉིས་ལས་བསྒྲུབ་པ་སྒོམ་ལམ་ནི་གཉིས་ཡོད་པ་དེའི་ཕྱིར་ཞེས་ཏེ། གཟུགས་སོགས་ལ་དེའི་ཆོས་ཉིད་མཐོང་བ་ནི་ངོ་བོ་ཉིད་དོ། །ཡུམ་གྱིས་མ་ཟིན་ན་གཞན་ལྔས་སངས་རྒྱས་མི་
འཐོབ་པས་ཡུམ་མཆོག་ཉིད་དོ། །དམུས་ལོང་དམིགས་བུ་མེད་པ་བྱེ་བ་ཕྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་

༄༅། །བུ་མེད་པར་བྱང་ཆུབ་རེག་པར་ནུས་མ་ཡིན། །ཞེས་སོ། །གཟུགས་ནས་རྣམ་མཁྱེན་གྱི་བར་གྱི་ཆོས་ཀུན་ལ་སྐྱེ་མེད་དུ་བསྒོམས་པས་འདུ་མི་བྱེད་པའོ། །འདུས་བྱས་ལ་སོགས་པའི་ཆོས་རྣམས་
དམིགས་པ་མེད་པར་རྒྱུད་ལ་སྐྱེད་པ་ནི་གཏོད་པར་བྱེད་པའོ། །གང་ཚེ་འདུས་བྱས་འདུས་མ་བྱས་དང་དཀར་ནག་ཆོས། །ཤེས་རབ་རྣམ་པར་བཤིག་ནས་རྡུལ་ཙམ་མི་དམིགས་ཚེ། །འཇིག་རྟེན་དག་ན་ཤེས་རབ་
ཕ་རོལ་ཕྱིན་གྲངས་འགྲོ། །ནམ་མཁའ་གང་ལའང་ཅུང་ཟད་མི་གནས་དེ་དང་འདྲ། །ཞེས་སོ། །དོན་ཆེན་པོ་སངས་རྒྱས་འཐོབ་པར་བྱེད་པའོ། །འགྲེལ་བར་ཁྱད་པར་ནི་མི་རྟག་པ་ལ་སོགས་པའོ། །དེ་ལྟ་བུའི་ངོ་བོ་
ཉིད་དང་མཆོག་ཉིད་དུ་འདུ་མི་བྱེད་པའི་བསྒོམ་པའི་ལམ་རྣལ་འབྱོར་པའི་རྒྱུད་ལ་སྐྱེད་ཅེས་འབྲེལ་ལོ། །རྣམ་པ་ཇི་ལྟར་ཞེ་ན་ཆོས་རྣམས་མི་དམིགས་པ་ཉིད་དུའོ། །རྣམ་དག་ལ་གཉིས་ཏེ་རྒྱུ་དང་། །དངོས་སོ། །
དང་པོ་ནི་སྐྱེ་བའི་རྒྱུ་གསུམ་པོ་གང་ཞིག་ཡོངས་སུ་གཟུང་བ་དང་། །མི་སྐྱེ་བའི་རྒྱུ་བཞི་པོ་གང་ཞིག་ཡོངས་སུ་བོར་བར་ཐོབ་པར་འགྱུར་བ་རྣམ་དག་འདི་སྐྱེ་བ་དང་མི་སྐྱེ་བའི་རྒྱུ་གང་ཞིག་ཡིན་ཞེས་སོ། །འདི་

ཡང་རྒྱུད་བླ་ནས། གཙང་བདག་བདེ་དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །ཞེས་ཆོས་སྐུ་ཕར་ཕྱིན་བཞི་ལྡན་གྱི་གཙང་པ་ནི། དེའི་རང་བཞིན་དག་ཕྱིར་དང་། །བག་ཆགས་སྤང་ཕྱིར་གཙང་པ། །ཞེས་
དག་པ་གཉིས་ལྡན་ནོ། །དེའི་རྒྱུ་ནི་དག་རྒྱུ་ལྷག་པར་མོས་པ་ལ་སོགས་པའི་ཆོས་ནི་རྣམ་བཞི་ཉིད་ཅེས་སོ། །བཞི་པོ་གང་ཞེ་ན། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་མ་དང་བསམ་
གཏན་གྱི། །བདེ་བའི་མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེད་སྲས། །ཞེས་དང་། རྒྱན་ལས། ཆོས་ལ་མོས་པ་ས་བོན་དང་། །ཕ་རོལ་ཕྱིན་མཆོག་མ་ལས་སྐྱེས། །བསམ་གཏན་
ལས་བྱུང་བདེ་བ་མངལ། །སྙིང་རྗེ་སྐྱེད་པའི་མའོ་ཞེས་བཤད་པའི་མོས་རྒྱུ་ལའང་གསུམ་ལས་སྐྱེ་བ་སྔ་མ་ལ་སངས་རྒྱས་མཉེས་པར་བྱས་ཐེ་ཚོམ་གྱི་དོན་དྲིས་ཏེ་བསྟེན་པའོ། །སྦྱིན་སོགས་དྲུག་ལ་སྤྱད་པ་དང་།
ཡུམ་གྱི་རྣལ་འབྱོར་ལ་མཉམ་པར་འཇོག་པའི་ཐབས་ལ་མཁས་པའོ། །མི་ཐོབ་པའི་རྒྱུ་ནི་ཆོས་སྤོངས་བའི་ལས་ཀྱི་ངོ་བོ་དང་། །འབྲས་བུ་དང་། །རྒྱུའོ། །དང་པོ་ནི་འདི་བཀའ་མ་ཡིན་གྱིས་བདུད་དམ་ཤེས་

༄༅། །རབ་འཆལ་བས་བྱས་པའི་ཡིན་ནོ་ཞེས་སྤོང་པའོ། །འབྲས་བུ་ནི་དམྱལ་བར་འཇིག་རྟེན་གྱི་ཁམས་བཅུ་གཉིས་ཀྱི་འཇིག་ཆགས་མ་ཟིན་བར་དུ་སྐྱེ་བ་དང་ཡི་དྭགས་དང་དུད་འགྲོ་དང་དེ་ནས་གླེན་
པ་ལ་སོགས་པར་འགྱུར་བར་བཤད་དོ། །རྒྱུ་འདིར་བྱུང་བ་ནི་སྔོན་དགེ་བ་མ་བསགས་པས་ད་ལྟ་བདུད་ཀྱིས་ནོན་ཞིང་བྱིན་གྱིས་བརླབས་པ་དང་། ཐེག་ཆེན་གྱི་རིགས་སད་པ་མེད་པས་ཟབ་མོས་ཆོས་ལ་མ་
མོས་པ་དང་། སྔོན་བདག་མེད་ལ་ཐོས་བསམ་མ་བྱས་ཏེ་བློ་མ་སྦྱངས་པས་ད་ལྟ་ཕུང་པོ་ལ་སོགས་ལ་བདེན་པའི་དངོས་པོར་ཞེན་པ་དང་། སྔོན་གྲོགས་ངན་ལ་བསྟེན་ནས་ད་ལྟ་སྡིག་པའི་གྲོགས་པོའི་དབང་དུ་
སོང་བའི་རིང་པའི་རྒྱུ་དེ་དག་ནི་རིགས་མེད་གྲོགས་ངན་སྔོན་དགེ་མ་བསགས་བློ་མ་སྦྱངས། །ཆོས་འདིས་སྐྲག་འགྱུར་འདི་ནས་དོན་ཆེན་འདི་ལས་ལྟུང་། །ཞེས་སོ། །གཉིས་པ་ལ་གཉིས་ཏེ། སྤྱིར་བསྟན་
པ་དང་། ཁྱད་པར་དུ་བཤད་པའོ། །དང་པོ་ནི་འདི་རྣམས་དྲི་བྲལ་འབའ་ཞིག་ཡིན་ནོ། །འཕགས་པའི་གང་ཟག་བཞིའི་མ་ཕྱེ་བ་སྤྱིར་བསྟན་པ་ཡིན་ནོ། །དང་པོ་ལ་བཞི་སྟེ། ཆོས་ཅན་དང་། བསྒྲུབ་བྱ་དང་

རྟགས་དང་། དོན་བསྡུ་བའོ། །དང་པོ་ནི་འབྲས་བུ་དག་པ་ཞེས་ཏེ་འཕགས་པའི་གང་ཟག་བཞིའི་རྣམ་གྲོལ་གྱི་ལམ་བཅུ་བདུན་ཏེ། ཉན་ཐོས་ཀྱི་འབྲས་གནས་བཞི་རང་རྒྱལ་རྒྱུན་ཞུགས་དང་དགྲ་བཅོམ་ལས་གཞན་མི་
བཏུབ་པའོ། །བྱང་ཆུབ་སེམས་དཔའ་ལ་མཐོང་ལམ་དང་སྒོམ་ལམ་དགུ་སྟེ་བཅུ་དང་སྒྲིབ་པ་ཀུན་དང་བྲལ་བའི་སངས་རྒྱས་ཀྱི་རྣམ་གྲོལ་གྱི་ལམ་མོ། །དག་པ་ནི་གང་ཟག་གི་བདག་ལ་སོགས་པ་དེར་ཞེན་པ་དང་བྲལ་
བའོ༑ ༑བསྒྲུབ་བྱ་ནི་ཡུལ་ཅན་དེ་དག་དག་པ་ན་ཡུལ་གཟུགས་ལ་སོགས་པའང་དག་པ་ཉིད་ཡིན་ཏེ་ཞེས་སོ། །རྟགས་ནི་གང་གི་ཕྱིར་དེ་གཉིས་རང་གི་མཚན་ཉིད་ཀྱིས་ཐ་དད་མ་ཡིན་ཞིང་སྤྱིའི་མཚན་ཉིད་ཐ་དད་
དུ་བཅད་དུ་མེད་པའི་ཕྱིར་རོ་ཞེས་སོ། །འདིའང་སྣང་བ་སེམས་སུ་འདོད་པ་དབུ་མ་བའི་ལུགས་སོ། །དོན་སྡུད་པ་ཡང་དག་པར་བརྗོད་ཅེས་པའོ། །གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་
པར་དག་པའོ། །འབྲས་བུ་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ་སྟེ། དེ་ལྟར་གཟུགས་རྣམ་པར་དག་པ་གང་ཡིན་པ་དང་། །འབྲས་བུ་རྣམ་པར་དག་པ་གང་ཡིན་པ་དེ་ནི་གཉིས་སུ་མེད་

༄༅། །དེ་གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། །དེ་ལྟར་ན་གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་པར་དག་པའོ་ཞེས་སོ། །འགྲེལ་བར་དགེ་སྦྱོང་གི་ཚུལ་གྱི་འབྲས་བུ་རྣམ་
གྲོལ་གྱི་ལམ་གང་ནས་དེ་ཉིད་ཀྱི་བར་ཆོས་ཅན་ནོ། །བསྒྲུབ་བྱ་ནི་དེ་དག་པ་ན་གཟུང་ཆར་སྣང་བའི་གཟུགས་ལ་སོགས་པ་དག་པ་ཡིན་ཏེ་ཅེས་སོ། །རྟགས་ནི་གང་གི་ནས་དེའི་ཕྱིར་གྱི་བར་རོ། །རྟགས་སྒྲུབ་བྱེད་
ནི་འབྲས་བུ་ནས་དེ་ཉིད་ཀྱིས་ཀྱི་བར་རོ། །མ་དག་པར་བྱེད་པའི་རྐྱེན་གཅིག་དང་བྲལ་བས་སོ་ཞེས་པའོ། །གཉིས་པ་ཁྱད་པར་དུ་བཤད་པ་ལ་གཉིས་ཏེ། འཕགས་པའི་རྣམ་དག་གི་དབྱེ་བ་དང་། སངས་རྒྱས་ཀྱི་
རྣམ་དག་ཤིན་ཏུ་བར་བསྒྲུབ་པའོ། །དང་པོ་ནི་ཉོན་མོངས་ཉམས་ཏེ་ཅི་རིགས་པར་སྤངས་པ་ནི་སློབ་མའི་དག་པའོ། །བདག་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ་གཟུགས་རྣམ་པར་དག་པ་གང་
ཡིན་པ་དེ་ནི་བདག་རྣམ་པར་དག་པ་སྟེ། དེ་ལྟར་ན་བདག་རྣམ་པར་དག་པ་དང་གཟུགས་རྣམ་པར་དག་པ་འདི་ལ་གཉིས་སུ་མེད་ཅིང་ཐ་མི་དད་དེ་མ་ཆད་པའོ་ཞེས་སོགས་དང་། འདོད་ཆགས་རྣམ་པར་དག་པས་

གཟུགས་རྣམ་པར་དག་པ་ཞེས་སོགས་གསུངས་སོ། །ཉོན་སྒྲིབ་དང་ཤེས་བྱའི་སྒྲིབ་པའི་ཕྱོགས་གཅིག་གཟུང་བ་སྤངས་པ་ནི་བསེ་རུའི་དག་པ་སྟེ། མ་རིག་པ་རྣམ་པར་དག་པས་གཟུགས་རྣམ་པར་དག་པ་ཞེས་
སོགས་དང་། །མ་རིག་པ་རྣམ་པར་དག་པས་འདུ་བྱེད་རྣམ་པར་དག་པ་ཞེས་སོགས་གསུངས་སོ། །ལམ་གསུམ་གྱི་སྒྲིབ་པ་ཉོན་མོངས་གཟུང་རྟོག་དང་འཛིན་རྟོག་སྤངས་པ་ནི་རྒྱལ་སྲས་ཀྱི་དག་པ་སྟེ་སྦྱིན་
 པའི་ཕ་རོལ་ཏུ་ཕྱིན་པ་རྣམ་པར་དག་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་ཞེས་སོགས་གསུངས་སོ། །དེས་ན་བྱང་ཆུབ་སེམས་དཔའ་ལམ་ཐམས་ཅད་ཤེས་ཏེ་སྒྲིབ་པ་གསུམ་ཅར་སྤངས་པའོ། །
སྒྲིབ་པ་བག་ཆགས་དང་བཅས་པ་རྣམ་པ་ཀུན་ཏེ་ཐམས་ཅད་སྤངས་པ་ནི་སངས་རྒྱས་ཀྱི་རྣམ་དག་ཤིན་ཏུ་བ་ཡིན་ནོ། །འགྱུར་ཡང་རྣམ་ཀུན་སངས་རྒྱས་ཤིན་ཏུ་བ་ཞེས་རིགས་སོ། །ཆོས་དབྱིངས་སྤང་བྱ་ཐམས་ཅད་
དང་བྲལ་བ་རྟོགས་པ་ལས་བྱུང་ཞེས་སོ། །གཉིས་པ་ལ་གཉིས་ཏེ། ཉན་རང་གི་དང་། །བྱང་སེམས་ལས་ཤིན་ཏུ་བར་བསྒྲུབ་པའོ། །དང་པོ་ནི་སངས་རྒྱས་དང་བྱང་སེམས་དང་ཉན་རང་གི་རྣམ་དག་རིམ་པ་ལྟར་

༄༅། །སྐབས་དང་པོ་དང་ལམ་ཤེས་དང་གཞི་ཤེས་སུ་བསྟན་པར་རིགས་ན། ལམ་ཤེས་པ་ཉིད་ཀྱི་སྐབས་སུ་བབས་པ་བྱང་སེམས་ཀྱི་རྣམ་དག་སྨོས་པའི་ཞར་ལ་ཞེས་སོགས་སོ། །ལན་ནི་སྒོམ་ལམ་
གྱི་རྟེན་དང་། དེ་ལ་བརྟེན་པའི་ལམ་གྱི་དབྱེ་བའོ། །དང་པོ་སེང་བཟང་ལྟར་ན་དངོས་དང་རྩོད་སྤངས་ལས། དང་པོ་ནི་འདོད་ཁམས་ཀྱི་ས་དང་། བསམ་གཏན་ས་བཞི་དང་གཟུགས་མེད་པ་བཞིའོ། །དེ་ལ་བརྟེན་
ཚུལ་ཡང་རེ་རེ་ལ་དགུ་ཀ་བརྟེན་པའམ་ཡང་ན་འདོད་པའི་ས་ལ་ཆུང་ངུའི་ཆུང་ངུ་ལ་སོགས་པ་རིམ་པ་ལྟར་བརྟེན་པར་བྱ་གསུངས་ཡང་ཅི་རིགས་པར་སྟེ་བསམ་གཏན་ལ་བརྟེན་པ་ཕལ་ཆེའོ། །གཉིས་པ་ནི་འདོད་
པའི་ཁམས་དང་སྲིད་རྩེ་ན། བྱང་ཆུབ་ལམ་གྱི་ཡན་ལག་སྦྱངས་ཞེས་པས་མཉམ་པར་མ་བཞག་པ་དང་མི་གསལ་བ་དེ་གཉིས་ལ་མཉམ་པར་བཞག་ཅིང་གསལ་བ་དེ་བརྟེན་པར་འགལ་ལོ་ཞེ་ན། དེ་ནི་ཉན་རང་
དབང་པོ་རྟུལ་པོ་ཐབས་ལ་མི་མཁས་པའི་དབང་དུ་བྱས་ལ་འདི་ནི་བྱང་ཆུབ་སེམས་དཔའ་ཐབས་ལ་མཁས་པའི་དབང་དུ་བྱས་པ་ཡིན་པས་མི་འགལ་ལོ་ཞེས་ལན་གདབ་པར་རིགས་ཏེ་དེས་འདོད་པའི་སེམས་ལ་

 ཐོད་རྒལ་ཡང་བྱེད་པར་བཤད་པས་སོ། །ཡང་ན་དང་པོ་སྐྱེ་བའི་རྟེན་དུ་མི་རུང་ཡང་ཕྱིས་མངོན་དུ་བྱེད་པའི་རྟེན་དུ་རུང་ངོ་ཞེས་སོ། །ཁ་ཅིག་བསམ་གཏན་དང་པོའི་ཉེར་བསྡོགས་དང་། །དངོས་གཞི་དང་དངོས་
གཞི་ཁྱད་པར་ཅན་གཉིས་པ་དང་གསུམ་པ་དང་བཞི་པའི་དངོས་གཞི་གསུམ་དང་ནམ་མཁའ་དང་རྣམ་ཤེས་དང་ཅི་ཡང་མེད་པ་སྟེ་དགུའོ། །མདོ་ནས་འདོད་པའི་ཁམས་རྣམ་པར་དག་པས་ཞེས་བཤད་པ་ནི་རྟེན་།
དུ་སྟོན་པ་མ་ཡིན་གྱི་དེ་དང་བྲལ་བའི་ཡུམ་གྱི་ཆེ་བ་མ་བརྗོད་པ་ཡིན་ནོ་ཟེར་རོ། །གཉིས་པ་ནི་ཆུང་ངུའི་ཆུང་ངུ་ལ་སོགས་པར་ཆེན་པོའི་ཆེན་པོའི་བར་བསྡུས་པས་དགུའོ། །དགུར་འབྱེད་པའང་ཆེན་པོའི་ཆེན་པོ་ལ་
སོགས་པ་སྤང་བྱ་དྲི་མ་དགུའི་གཉེན་པོར་རོ། །ལམ་དགུ་ནི་དག་བྱེད་ཀྱི་རྒྱུ་ཡིན་པས་ན་དག་པ་ཡིན་ཞེས་སོ། །འགྲེལ་བར་བྱང་ཆུབ་སེམས་དཔའི་ལམ་དགུ་ཉོན་མོངས་དང་ཤེས་སྒྲིབ་རྣམ་པ་ཐམས་ཅད་དུ་
རྣམ་པར་དག་པ་ཐོབ་པའམ་རྒྱུ་ཡིན་པའི་ཕྱིར་དེའི་འབྲས་བུ་སངས་རྒྱས་ཀྱི་རྣམ་པར་དག་པ་ཤིན་ཏུ་བ་ཞེས་བྱའོ། །ཉན་རང་གི་ལམ་དགུ་ཐམས་ཅད་ལས་གཅིག་ཤོས་ཕྱོགས་གཅིག་ཉོན་མོངས་དང་གཟུང་རྟོག་

༄༅། །གིས་དག་པ་ཐོབ་པའི་རྒྱུ་ཡིན་པའི་ཕྱིར་དེའི་འབྲས་བུ་ཉན་རང་གི་རྣམ་དག་ཤིན་ཏུ་བ་ལས་གཅིག་ཤོས་ཞེས་བྱའོ། །དོན་ནི་རྟོག་པ་དགུས་དག་མ་དག་གོ །གཉིས་པ་ནི་ཇི་ལྟར་ཞེས་ཏེ་གལ་ཏེ་
སྒྲུབ་དང་ཤིན་ཏུ་དག་པ་ཞེས། བྱ་བ་འདིའི་བསྒོམ་པའི་ལམ་ཞེས་བྱང་ཆུབ་སེམས་དཔའི་དེ་ཡང་ཤིན་ཏུ་བར་བཤད་པས་སངས་རྒྱས་ཁོ་ནའི་ཤིན་ཏུ་བར་མི་འཐད་དོ་ཞེ་ན། བྱང་སའི་ཤིན་ཏུ་བཏགས་
པ་བ་ཡིན་ལ་སངས་རྒྱས་ཀྱི་མཚན་ཉིད་པ་ཡིན་ནོ། །འོ་ན་སངས་རྒྱས་ཀྱི་རྣམ་དག་ཇི་ལྟར་ན་ཉེ་བར་བཏགས་པའི་ཤིན་ཏུ་བ་ཡིན་ཞེ་ན། ལན་ལ་གཉིས། ཀླན་ཀ་སྤང་པའོ། །དང་བོ་ནི་བསྒོམ་པའི་ལམ་ཆེན་
བོ་རྡོ་རྗེ་ལྟ་བུའི་ཏིང་ངེ་འཛིན་བར་ཆད་མེད་པའི་ལམ་ཆོས་ཅན་རང་གི་ཁམས་གསུམ་གྱི་སྤང་བྱ་ཕྲ་མོ་ཡོད་དུས་ཀྱི་གཉེན་པོ་ཡིན་ཏེ་ཞེས་པ་བསྒྲུབ་བྱའོ། །འཇལ་བྱེད་ཚད་ནས་མཚོན་པའི་ཤེས་པ་དང་། །གཞོལ་
བྱས་མཚོན་པའི་ཤེས་བྱ་མི་དམིགས་པ་མཉམ་པར་རྟོགས་པའི་སློབ་པའི་བློ་མཐར་ཐུག་པ་ཉིད་ཀྱིས་ཞེས་པ་རྟགས་སོ། །དེས་སྐབས་དོན་ལ་ཅི་ཕན་སྙམ་ན་སངས་རྒྱས་ལ་སྤང་བྱ་ཡོད་དུས་ཀྱི་གཉེན་པོ་བྱེད་

པ་མེད་ལ་གཉེན་པོ་རྣམ་དག་ཡིན་པས་རྣམ་དག་ཤིན་ཏུ་བ་མཚན་ཉིད་པ་ཡིན་ནོ། །བྱང་ཆུབ་སེམས་དཔའ་ལ་དེ་མེད་པས་བཏགས་པ་བ་ཡིན་ནོ། །དེ་ཡང་འབྲེ་གནས་ངན་ལེན་གྱིས་དག་མ་དག་གིས་ཡིན་སྐད་
དོ། །གལ་ཏེ་གནས་ངན་ལེན་སྤང་བྱ་ཡིན་ནམ་མ་ཡིན། དང་པོ་ལྟར་ན་མཐོང་སྤང་སྒོམ་སྤང་གཉིས་ལས་མི་འདའ་བས་མཐོང་སྒོམ་གཉིས་ཀྱིས་སྦྱོང་བར་རིགས་ལ། གཉིས་པ་ལྟར་ན་དེས་དག་མ་དག་གི་ཁྱད་
པར་མི་འཐད་དོ་ཞེ་ན། གསུམ་ལས་རྟོགས་པས་བཏགས་པ་དགག་པ་ནི། འབྲེ་ནི་ཕྱོགས་གཅིག་ནས་སྤང་བྱ་ཡིན་ཏེ་རྒྱུ་ཉོན་མོངས་སྤངས་པས་ལྡོག་པས་སོ། །ཕྱོགས་གཅིག་ནས་སྤང་བྱ་མ་ཡིན་ཏེ། དམིགས་རྣམ་
མེད་པས་སོ་ཞེས་སོ། །འདི་མི་འཐད་པ་ལ་གཉིས་ལས་སྒྲུབ་བྱེད་མི་འཐད་པ་ནི་དགྲ་བཅོམ་ལ་ཉོན་མོངས་མེད་པས་གནས་ངན་ལེན་མེད་པར་ཐལ་བ་དང། ས་བོན་ལ་དམིགས་རྣམ་མེད་པས་སྤང་བྱ་མ་ཡིན་པར་ཐལ་
ལོ། །གཉིས་པ་གནོད་བྱེད་ནི་དགོངས་འགྲེལ་ལས་ས་བོན་དང་གནས་ངན་ལེན་སྤང་པའི་དོན་དུ་བར་ཆད་མེད་པ་དང་། རྣམ་གྲོལ་གྱི་ལམ་མོ་ཞེས་སོགས་ལུང་དང་། དེ་མ་སྤངས་པར་ཐམས་ཅད་མཁྱེན་པ་

༄༅། །ཐོབ་པར་ཐལ་ལོ་ཞེས་རིགས་པས་གནོད་དོ། །གཉིས་པ་དོན་ལ་གནས་པ་དགོད་པ་ནི་ཐེག་ཆེན་གྱི་སྤང་བྱར་གདོན་མི་ཟའོ། །འོ་ན་དེ་གང་གིས་སྤོང་ཞེ་ན་གནོད་པ་སྐྱེལ་མཁན་ལ་གཉེན་པོར་བྱེད་
ན་སློབ་ལམ་དང་ངོ་བོ་ལྷན་ཅིག་མི་གནས་པ་ལ་གཉེན་པོར་བྱེད་ན་སངས་རྒྱས་ཀྱི་ས་སྟེ་ཤེས་བྱ་ཐམས་ཅད་ལ་ཐོགས་པ་མེད་པ་མ་རྨོངས་པ་དང་དེའི་གནས་ངན་ལེན་སངས་རྒྱས་ཀྱི་སས་དགོངས་འགྲེལ་ལས་བཤད་།
པས་སོ། །གསུམ་པ་ཀླན་ཀ་སྤངས་པ་ནི་སྤང་བྱ་སྤོང་བས་སློབ་པར་ཐལ་ལོ་ཞེ་ན་རང་གི་སྤང་བྱ་ལ་གནོད་པ་སྐྱེལ་བར་ནི་མ་གྲུབ་ལ། ངོ་བོ་ལྷན་ཅིག་མི་གནས་པ་ཙམ་མམ་སྤངས་པ་ཐག་སྲིང་བའི་ཕྱིར་
ཟེར་ན་ཁྱབ་པ་མེད་དོ། །གཉིས་པ་ཀླན་ཀ་སྤངས་པ་ནི་ཀླན་ཀའི་ཡུལ་དང་ངོ་བོ་དང་དེ་སྤངས་པའོ། །དང་པོ་ནི་སྤང་བྱ་ཆེན་པོ་གཉེན་པོ་ཆུང་དུས་སྤོང་ལ། སྤང་བྱ་ཆུང་དུ་གཉེན་པོ་ཆེན་པོས་སྤོང་བར་བྱས་
པ་དེ་ལའོ། །གཉིས་པ་ནི་སྤང་བྱ་ཆེན་པོ་གཉེན་པོས་ཆུང་དུས་སྤོང་མི་ནུས་ཤིང་སྤང་བྱ་ཆུང་ངུ་ལ་གཉེན་པོ་ཆེན་པོ་མི་དགོས་པས་འདོད་མཉམ་དུ་རིགས་སོ་ཞེ་ན། གསུམ་པ་ཆེ་ཡང་སྦྱང་སླ་བས་གཉེན་

པོ་ཆུང་ངུའི་ཆོག་ལ་ཆུང་ཡང་སྤང་དཀའ་བས་གཉེན་པོ་ཆེན་པོ་དགོས་ཏེ་མུན་པ་ཆེན་པོ་སྣང་བ་ཆུང་དུས་སེལ་ལ་ཆུང་ངུ་ནི་ཆེན་པོས་སེལ་བ་བཞིན་ནོ། །འགྲེལ་ཆེན་ལས་ཁྱེད་ཀྱང་གཉེན་པོའི་དྲི་མ་སྤོང་
བར་ནི་འདོད་ལ་དྲི་མ་རགས་པ་ཡོད་པ་ན་གཉེན་པོ་ཆེན་པོ་སྐྱེ་མི་སྲིད་ལ་ཆུང་དུས་ཀྱང་དེ་མི་སྤོང་ན་གཏན་སྤོང་པ་མེད་པར་རིགས་དང་འགལ་བའང་བཤད་དོ། །འགྲེལ་པར་ཁྱུང་འབྲོམ་མི་མ་བཅུག་བརྒལ་།
ལན་གྱི་ཁྱད་མི་འོང་པས་མི་རིགས་སོ་ཞེས་གསུངས་པ་ནི་འཐད་དོ། །དཔེ་ལ་འཇུག་པའི་ཚད་མས་སྤངས་པའི་སྒོ་ནས་སྒོམ་པའི་ལམ་ཤིན་ཏུ་བ་རྡོ་རྗེ་ལྟ་བུའོ། །ཁ་ཅིག་ནས་ཐ་མ་ཟེར་རོ། །དེ་ལྟར་ཀླན་ཀ་སྤངས་
བས་སྤང་བྱ་ཆེན་པོ་ལ་སོགས་པ་གཉེན་པོ་ཆུང་ངུ་ལ་སོགས་པས་སྤོང་བར་འགྲུབ་བོ། །འབྲེ་ན་རེ་རྣམ་པར་དག་པ་ནི་ཁམས་གསུམ་དུ་སྐྱེ་བ་མ་ལགས་སོ། །ཆོས་ལ་སེམས་པ་མེད་པས་རྣམ་པར་མི་ཤེས་
སོ་ཞེས་པས་ལམ་ནི་ཁམས་གསུམ་པ་དག་གི་གཉེན་པོ་ཉིད་དུ་འདོད་པ་ཡིན། གཞལ་དང་གཞལ་བྱ་མཉམ་ཉིད་ཀྱིས་ཞེས་པ་དང་། གཉེན་པོས་དྲི་མ་སྤོང་བ་དེ་ལ་གཞན་དག་ཁྱེད་ཆོས་ཉིད་མཉམ་ཉིད་དུ་འདོད་

༄༅།། པས་སྤང་བྱ་དང་གཉེན་པོ་གནོད་བྱ་གནོད་བྱེད་མེད་པར་འགྱུར་རོ་ཞེས་དང་། །དེ་མེད་ན་འགའ་ཞིག་དགག་པ་དང་བསྒྲུབ་པའི་ཕྱིར་འབད་པ་དོན་མེད་པར་འགྱུར་རོ་ཞེས་དང་། །དེ་མེད་ན་
ལམ་འབྲས་ཀྱི་མངོན་པར་རྟོགས་པ་དང་ཐོབ་པ་མེད་པར་འགྱུར་རོ་ཞེས་པའི་ཀླན་ཀ་གསུམ་སྤངས་པས་དོན་དམ་པར་གནོད་བྱ་གནོད་བྱེད་མེད་པར་ཐལ་བ་ལགས་པ་འདོད་པས་ལན་འདེབས་པས་དེ་ལ་ཀླན་
ཀ་སྤངས་པ་ཉིད་ཅེས་པ་རྗེས་ལ་འོང་བར་རིགས་སོ། །བཤད་པ་སེང་བཟང་གི་མི་འཐད་དེ་མདོ་དང་མི་མཐུན་པས་ཞེས་སོ། །སྐབས་གཉིས་པའི་འགྲེལ་པའི་རྣམ་པར་བཤད་པའོ། ། །
གཞི་ཤེས་སྟོན་པ་ནི་ཁྱབ་བྱེད་གཞི་ཐམས་ཅད་ཤེས་པ་མེད་པར་ཁྱབ་བྱ་ལམ་ཞེས་སོགས་ཏེ། འདི་ལ་གཉིས་ཏེ། གཞི་ཤེས་མཚོན་བྱེད་ཀྱི་ཆོས་དངོས་དང་། །ཐམས་ཅད་མཁྱེན་པ་ཉིད་གསུམ་གྱི་
མཇུག་བསྡུ་བའོ། །དང་པོ་ལ། གཞི་ཤེས་པའི་རང་བཞིན་དང་། ཉེ་རིང་གི་རྒྱུ་མཚན་དང་། མི་མཐུན་པ་དང་གཉེན་པོའི་ཁྱད་པར་དང་། རྒྱུ་ཚོགས་ཡན་ལག་དང་། ལམ་གྱི་ངོ་བོ་ཉིད་དོ། །གཞུང་འདི་རྣམས་ཀྱིས་

ཐེག་ཆེན་གྱི་གཞི་ཤེས་དངོས་སུ་བསྟན་པས་ཉན་རང་གི་ཟློག་པའི་སྒོ་ནས་སྟོན་ནོ། །དང་པོ་ལ་ཤེར་ཕྱིན་སངས་རྒྱས་དང་བྱང་ཆུབ་སེམས་དཔའི་རྒྱུད་ལ་སྐྱེ་བར་འདོད་པ་ཆོས་ཅན་དུ་འཇོག་པ་ལ་ཕྱོགས་ཆོས་
མི་འགྲུབ་པས་དེའི་གཞི་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཅན་ནོ། །ཚུ་རོལ་འཁོར་བ་རྟག་པའི་མཐའ་དང་ཕར་རོལ་མྱང་འདས་ཆད་པའི་མཐའ་དང་དེ་དག་གི་བར་དབུས་སློབ་པ་ལ་བླང་དོར་དུ་མཚན་།
མར་འཛིན་པས་མི་གནས་པ་བསྒྲུབ་བྱ་སྟེ། རྟགས་ནི་དུས་གསུམ་སྟོང་པར་མཉམ་པ་ཉིད་དུ་ཤེས་པའི་ཕྱིར་ཞེས་པའོ། །ཁྱབ་པའང་རྟགས་དེའི་མཚན་གཞི་དཔེ་སྟེང་དུ་གྲུབ་ཅིང་མི་མཐུན་ཕྱོགས་མཚན་མར་འཛིན་པ་
དང་འགལ་བས་ཁྱབ་པ་གྲུབ་བོ། །དུས་གསུམ་མཉམ་ཉིད་ཙམ་མཚན་མར་འཛིན་པ་ལའང་ཡོད་པས་ཤེས་ཏེ་མགོན་པོས་བཅུག་གོ་མདོ་ལས་བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་
ནི་ཚུལ་རོལ་གྱི་མཐའ་ལ་མ་ལགས་ཕ་རོལ་གྱི་མཐའ་ལ་མ་ལགས་གཉིས་ཀའི་བར་ན་ཡང་མི་དམིགས་སོ། །རབ་འབྱོར་ཤིན་ཏུ་རྣམ་པར་དག་པའི་ཕྱིར་རོ། །དེ་ཅིའི་ཕྱིར་ཞེ་ན་རབ་འབྱོར་དུས་གསུམ་གྱི་

༄༅། །ཆོས་ཐམས་ཅད་མཉམ་པ་ཉིད་ཀྱི་ཕྱིར་རོ། །ཉན་རང་གི་ཡུམ་ནི་མཐའ་གསུམ་ལ་མཚན་མར་འཛིན་ཏེ་དུས་གསུམ་མཉམ་ཉིད་དུ་མ་ཤེས་པའི་བློ་ཡིན་པས་ཞེས་པའོ། །འགྲེལ་བར་སངས་རྒྱས་
ལ་ཉེ་བར་གྱུར་པའི་བྱང་ཆུབ་སེམས་དཔའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཆོས་ཅན་ནོ། །ཚུ་རོལ་གྱི་མཐའ་འཁོར་བའི་མཚན་ཉིད་ལ་དོར་བྱ་དང་ཕ་རོལ་གྱི་མཐའ་མྱ་ངན་ལས་འདས་པ་སྟེ་
ཆད་པའི་མཚན་ཉིད་བླང་བྱ་དང་དེ་དག་གི་བར་དབུས་སློབ་པ་ལ་བླང་དོར་དུ་མཚན་མར་འཛིན་པས་མི་གནས་པས་སྲིད་པ་དང་ཞི་བ་ལ་མི་གནས་པ་ཡིན་ནོ་ཞེས་པ་བསྒྲུབ་བྱའོ། །དུས་གསུམ་ནས་རྟོགས་པས་
ཀྱི་བར་རྟགས་ཏེ་མཉམ་བཞག་གོ །ཆོས་ཅན་སྔ་མ་ཡིན་ལ་ཚུ་རོལ་གྱི་མཐའ་ལ་གནས་པ་མ་ཡིན་ཏེ་ཤེས་རབ་ཆེན་པོའི་འཁོར་བ་ངོ་བོ་ཉིད་མེད་པར་རྟོགས་པའི་ཕྱིར་རོ། །ཕ་རོལ་གྱི་མཐའ་ལ་གནས་པ་མ་ཡིན་
ཏེ་སྙིང་རྗེ་ཆེན་པོས་གཞན་དོན་བྱེད་པའི་ཕྱིར་རོ། །ཤེས་པས་སྲིད་ལ་མི་གནས་ཤིང། །སྙིང་རྗེས་ཞི་ལ་མི་གནས་དང་། །ཞེས་སོ། །དེ་དག་གིས་སློབ་པའི་གནས་སྐབས་ནའང་མ་ཡིན་ཏེ་ཤེས་རབ་དང་སྙིང་རྗེ་

ཆེན་པོ་གཉིས་ཀ་དང་བཅས་པའི་ཕྱིར་རོ་རྗེས་ཐོབ་བོ། །ཉན་ཐོས་ལ་སོགས་པའི་ཡང་དག་ཅེས་པ་ནས་ཕྱིན་པའི་བར་ཆོས་ཅན་འཁོར་བ་ལ་སྐྱོན་གྱི་དངོས་པོར་དམིགས་པ་ཉིད་ཀྱིས་འཁོར་བ་ལ་དོར་བྱ་དང་
མྱང་འདས་ལ་སྐྱོན་གྱི་དངོས་པོ་མེད་པར་དམིགས་པ་ཉིད་ཀྱིས་མྱང་འདས་ལ་བླང་བྱར་ཡང་མཚན་མར་འཛིན་པས་གནས་པ་ཡིན་ཏེ་ཞེས་པ་བསྒྲུབ་བྱའོ། །དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར་
གསུངས་པ་བེམ་པོ་དངོས་མེད་མི་མཐུན་ཕྱོགས་ལ་ཞུགས་པས་བློ་ཁ་བསྐང་ངོ་། །དེ་མཉམ་བཞག་གོ །ཆོས་ཅན་སྔ་མ་ཡིན་ལ་བསྒྲུབ་བྱ་སྔ་མ་སོ་སོར་ཕྱེ་ལ་ཤེས་རབ་དང་བྲལ་བའི་བློ་ཡིན་པའི་ཕྱིར་ཞེས་དང་།
སྙིང་བརྩེ་བ་དང་བྲལ་བའི་བློ་ཡིན་པའི་ཕྱིར་ཞེས་པ་རྟགས་ཏེ་རྗེས་ཐོབ་བོ། །མདོ་བསྟན་བཅོས་ལས་བཤད་པ་མེད་དོ་ཞེ་ན། ཀུན་ཤེས་པ་ཉིད་ཀྱི་སྐབས་སུ་ཉན་རང་གི་གཞི་ཤེས་བཟློག་སྟེ་བསྟན་པའོ། །མགོན་
པོས་ལུས་རྣམ་བཞག་ལ་རྗེས་ཐོབ་དང་རྒྱས་བཤད་ལ་ཕན་ཚུན་མཚོན་པའི་དོན་དུའོ། །མ་ཧས་རྩ་བར་མཐའ་གསུམ་ལ་མི་གནས་པའི་བློ་ཆོས་ཅན་ཡང་དག་པའི་ཡུམ་ཡིན་ཏེ་དུས་རྣམས་མཉམ་པ་ཉིད་ཤེས་ཕྱིར་

༄༅། །ཞེས་གསུངས་པའང་མདོ་དང་འགྲེལ་བ་དང་མི་མཐུན་ནོ། །གཉིས་པ་ལ་གཉིས་ལས་རྒོལ་བ་ནི་ཉན་ཐོས་ཀྱི་སྟོང་པར་རང་སངས་རྒྱས་བསྡུ་བ་དང་། བྱང་ཆུབ་སེམས་ལ་ཆོས་ཅན་ཇི་ལྟར་ཡང་དག་པའི་ཡུམ་
ལས་རིང་པ་དང་ཅིག་ཤོས་གནས་གྱུར་ཏེ་ཉེ་རིང་མི་འཐད་ཅེས་པ་བསྒྲུབ་བྱའོ། །དུས་གསུམ་མཉམ་ཉིད་དུ་ཤེས་པ་དེ་ཡང་ཡོད་པ་མ་ཡིན་ནམ་སྟེ་ཡོད་པའི་ཕྱིར་རོ་ཞེས་པ་རྟགས་སོ། །དེའི་སྒྲུབ་བྱེད་ནི་གཞི་ཤེས་
པའི་ཕྱིར་རོ་ཞེས་པ་ཁ་བསྐང་ངོ་། །དེའི་ཁྱབ་པ་ནི་གཞི་རྟོགས་པ་ནི་དུས་གསུམ་མཉམ་པ་ཉིད་དུ་ཤེས་པ་ཁོ་ན་ཡིན་ལ་དེའི་རྒྱུ་མཚན་ནི་གཞི་ཤེས་པས་རྟེན་འབྲེལ་ཤེས་ཏེ་ཤེས་པས་སྟོང་པ་ཤེས་ཏེ་དེའི་ཤེས་
བྱེད་ནི་དབུ་མའི་ལུགས་ལས་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་ནི་སངས་རྒྱས་སྤྱོད་ནི་སྟོང་པར་བཞེད་དེ་ཀླུའི་རྒྱལ་པོ་རྒྱ་མཚོས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་
བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་བར་བཤད། །ཅེས་པའི་དོན་ནོ། །སྟོང་པ་ལ་དུས་གསུམ་མེད་པའི་ཕྱིར་རོ་ཞེ་ན། ལན་ལ་གཉིས་ལས་རིང་པའི་རྒྱུ་ནི་མདོར་ལུས་རྣམ་བཞག་གམ་

ཡང་ན་རང་བཞིན་གྱི་སྐབས་སུ་ཤུགས་ལ་བསྟན་པའི་ཉན་རང་གི་གཞི་ཤེས་དེ་ནི་ཆོས་ཅན་ཡང་དག་པའི་ཡུམ་གཉིས་མེད་ཀྱི་ཡེ་ཤེས་ལས་རིང་བ་སྟེ་ཞེས་པ་བསྒྲུབ་བྱའོ། །དུས་གསུམ་མཉམ་ཉིད་དུ་རྟོགས་པའི་ཡེ་
ཤེས་མེད་པའི་ཕྱིར་རོ་ཞེས་འབྲེལ་བས་ཁ་བསྐངས་པ་བརྟགས་སོ། །དེའི་སྒྲུབ་བྱེད་ཆོས་ཀྱི་བདག་གི་མཚན་མར་དམིགས་པའི་སྒོ་ནས་སོ། །དེའི་སྒྲུབ་བྱེད་ནི་ཆོས་ཀྱི་བདག་མེད་སྟོན་པའི་བཤེས་གཉེན་བསྟེན་པ་
དང་རང་གིས་བདེན་གཉིས་ཀྱི་དོན་ལ་ཐོས་བསམ་བྱས་པའི་ཐབས་མ་ཡིན་པ་སྟེ་ཐབས་མཁས་པ་དང་བྲལ་བའི་ཕྱིར་རོ། །ཞེས་འགོད་པ་ནི་རྩ་བའི་རྟགས་ཉན་རང་ཐེག་ཆེན་གྱི་སེམས་བསྐྱེད་ལ་ཆོས་ཀྱི་བདག་
མེད་མ་རྟོགས་པའི་གཞི་ཤེས་གཉིས་མེད་ཡེ་ཤེས་ལ་ཉེ་སྟེ་རྒྱུ་ཡིན་པ་ལ་ཞུགས་པ་དང་སྒྲུབ་བྱེད་ཕྱི་མའང་དངོས་མེད་སོགས་ཀྱིས་མ་ངེས་པས་ཐེག་ཆེན་སྟོན་པའི་བཤེས་གཉེན་བསྟེན་པ་དང་སེམས་བསྐྱེད་སྙིང་
རྗེ་ལ་སོགས་ཐབས་མ་ཡིན་པའི་མཚན་མར་དམིགས་སྒོ་ནས་དུས་གསུམ་མཉམ་ཉིད་དུ་ཤེས་པ་མེད་པའི་ཕྱིར་ཞེས་གསུམ་ཀ་ལ་སྦྱར་རོ། །མདོ་ལས་མིང་ལས་ཀྱང་ཆགས་སོ་མཚན་མ་ལས་ཀྱང་ཆགས་སོ་

༄༅། །ཞེས་པས་ཀུན་བཏགས་མིང་དང་གཉིས་པོ་དོན་ནོ། །དོན་ནི་ཐབས་ཤེས་རབ་གཉིས་ཀ་དང་བྲལ་བས་རིང་པ་ཡིན་ནོ། །གཉིས་པ་ཉེ་བའི་རྒྱུ་ནི་བྱང་སེམས་དོན་དེ་ཆོས་ཅན་ཡང་དག་པའི་ཡུམ་
གཉིས་མེད་ཡེ་ཤེས་ལ་ཉེ་སྟེ་རྒྱུ་ཡིན་ཏེ་ཞེས་པ་བསྒྲུབ་བྱའོ། །དུས་གསུམ་མཉམ་ཉིད་དུ་ཤེས་པ་རྟགས་སོ། །དེའི་སྒྲུབ་བྱེད་ཆོས་ཀྱི་བདག་གི་མཚན་མར་མི་དམིགས་པའི་ཕྱིར་རོ། །དེའི་སྒྲུབ་བྱེད་ཐབས་ལ་
མཁས་པ་ཡིས་ཞེས་པའོ་གསུངས་པ་ནི་རྩ་བའི་རྟགས་གཉིས་མེད་ཡེ་ཤེས་ཀྱི་རྒྱུ་མ་ཡིན་པའི་གཉིས་མེད་ཡེ་ཤེས་རང་དང་ཐེག་ཆེན་པ་ཐབས་དང་བྲལ་ནས་ཉན་རང་དུ་ལྟུང་པ་ལ་ཞུགས་པས་སློབ་པའི་སྙིང་རྗེ་ལ་
བསོགས་ཐབས་ལ་མཁས་པ་དང་བཅས་པའི་ཆོས་ཀྱི་བདག་གི་མཚན་མར་མི་དམིགས་པས་དུས་གསུམ་མཉམ་པ་ཉིད་དུ་ཤེས་པའི་ཕྱིར་ཞེས་པ་རྟགས་སོ། །མདོ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལེགས་པར་
བཤད་པ་དང་ལེགས་པར་མཐར་ཕྱིན་པ་ངོ་མཚར་ཆེའོ་ཞེས་སོ། །འགྲེལ་བར་ཉན་ཐོས་ལ་སོགས་པའི་གཞི་ཤེས་དེ་དག་ལ་ཞེས་འབྲེལ་བ་མཚོན་ནོ། །རྒྱལ་བའི་ཡུམ་རིང་པར་གྱུར་ཏེ་ཞེས་བྱ་བསྒྲུབ་བྱའོ། །

་
དགེ་བ་ནི་ནས་དེའི་ཕྱིར་གྱི་བར་རྟགས་སོ། །དཔེ་ནི་སྒྱུ་མ་ཞེས་སོགས་སོ། །ཐབས་མ་ཡིན་པ་ནི་རིང་པ་ཉིད་ཡིན་ལ་ཞེས་པ་དང་ཡང་སྦྱར་རོ། །བྱང་ཆུབ་སེམས་དཔའི་གཞི་ཤེས་དེ་དག་ལ་མཚོན་ནོ། །ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ཡང་དག་པ་ཉེ་བར་གྱུར་ཏེ་ཞེས་པ་བསྒྲུབ་བྱའོ། །དགེ་བ་ནས་དེའི་ཕྱིར་གྱི་བར་རྟགས་སོ། །ཐབས་ཀྱིས་ནི་མི་རིང་པ་ཞིག་ཡིན་ནོ་མཇུག་སྡུད་དང་ཡང་སྦྱར་རོ། །གསུམ་
པ་མི་མཐུན་པ་དང་གཉེན་པོའི་ཁྱད་པར་ལ་གསུམ་སྟེ། ལྟ་སྤྱོད་ཀྱི་ཡུལ་ལ་མཚན་མར་འཛིན་པ་དང་དེའི་གཉེན་པོ་དང་། དོན་བསྡུ་བའོ། །དང་པོ་ལ་གཉིས་ལས་སྤང་བྱ་ནི་དེ་ལྟར་ཞེས་སོགས་ཏེ་རིང་པ་དང་ཉེ་
བ་ཉིད་བསྒྲུབ་པའི་དོན་དུ་མི་མཐུན་པ་དང་གཉེན་པོར་སྟོན་ནོ། །མི་མཐུན་ཕྱོགས་ཀྱི་ངག་དོན་ནི་ཉན་རང་གི་གཞི་ཤེས་ཆོས་ཅན་ཡུམ་རིང་པ་ཡིན་ཏེ་ཡུམ་གྱི་རྒྱུ་བྱང་སེམས་གཞི་ཤེས་ཀྱི་མི་མཐུན་ཡིན་པའི་
ཕྱིར་རོ། །ཆུ་འདི་དུ་བ་ལས་རིང་སྟེ་དུ་བའི་རྒྱུ་མེའི་མི་མཐུན་ཕྱོགས་ཡིན་པའི་ཕྱིར་རོ་ཞེས་པ་ལྟ་བུའོ། །གཟུགས་ལ་སོགས་ཞེས་སོགས་ལ་གཉིས་ཏེ། ལྟ་བ་དང་། སྤྱོད་པའི་ཡུལ་ལ་མཚན་མར་འཛིན་པ་མི་

༄༅། །མཐུན་པའི་ཕྱོགས་སོ། །དང་པོ་ལ་གཉིས་ཏེ། ཆོས་ཅན་ལ་མཚན་མར་འཛིན་པའོ། །དང་པོ་ནི་འགྲེལ་ཆེན་གཉིས་ལྟར་ན་གཟུགས་སོགས་གང་ཟག་གི་བདག་གིས་སྟོང་པ་ཡིན་ནོ་ཞེས་པ་
ཤེས་པ་མི་མཐུན་ཕྱོགས་ཏེ། མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་ལ་མི་མཁས་པས་གཟུགས་སྟོང་ཞེས་བྱ་བར་འདུ་ཤེས་ན་ཆགས་པའོ་ཞེས་སོ། །གཉིས་པ་ནི་དུས་གསུམ་རྟོགས་།
པའི་ཆོས་རྣམས་ལ་མཚན་མར་འཛིན་ཅིང་འདུ་ཤེས་པ་མི་མཐུན་ཕྱོགས་ཏེ། མདོ་ལས་འདས་པའི་ཆོས་རྣམས་ལ་འདས་པའི་ཆོས་སོ་ཞེས་བྱ་བར་འདུ་ཤེས་ན་ཆགས་པའོ་ཞེས་སོ། །འགྲེལ་ཆུང་དུ་གཟུགས་
ལ་སོགས་དུས་གསུམ་པའི་ཆོས་ལ་བདག་གིས་སྟོང་ཞེས་གཅིག་ཏུ་བཤད་པ་ནི་ཆོས་ཉིད་ལ་མཚན་མར་གཟུང་ན་ཆོས་ཅན་ལ་མ་བཟུང་བ་མི་སྲིད་པ་སྙམ་དུ་བསམ་པའོ། །གཉིས་པ་ནི་སྦྱིན་སོགས་ལ་སྤྱོད་
པའི་འདུ་ཤེས་དང་བྱང་ཆུབ་ཀྱི་ཕྱོགས་ལ་སྤྱོད་པའི་འདུ་ཤེས་གཉིས་སུ་ཡུམ་བར་མ་ལ་གསལ་ཡང་འདི་སྦྱིན་སོགས་ཉིད་བྱང་ཆུབ་ཐོབ་པའི་རྒྱུ་ཡིན་པས་སྒྲུབ་པའི་འདུ་ཤེས་གཅིག་ཏུ་དྲིལ་བ་བརྒྱད་སྟོང་པའི་

རྗེས་སུ་འབྲངས་པའོ། །མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་དམིགས་པའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ན་ཆགས་པའོ་ཞེས་དང་།
དྲན་པ་ཉེ་བར་བཞག་པ་རྣམས་ལ་སྤྱོད་ན་ཆགས་པའོ་ཞེས་བཤད་དོ། །འགྲེལ་པར་ཕུང་པོ་ལྔ་ནི་ཟག་བཅས་སོ། །རྒྱུན་ཞུགས་ལ་སོགས་པ་ནི་ཟག་མེད་དོ། །བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི་།
གཉིས་ཀའོ་ཞེས་འབུམ་པ་ཟེར་བ་མདོ་དང་མཐུན་ཞེས་སོ། །དངོས་པོར་མ་གྱུར་པ་ནི་བདེན་དངོས་ཀྱི་སྟོང་པའོ། །དངོས་པོར་དམིགས་པ་ནི་ཆོས་ཀྱི་བདག་ཏུ་སྒྲོ་འདོགས་པའོ། །དེ་དག་གཉེན་པོ་ཡིན་ཏེ་གང་
ཟག་གི་བདག་ཏུ་འཛིན་པ་དང་སེར་སྣ་ལ་སོགས་དང་བྱང་ཆུབ་ཀྱི་སྤང་བྱ་སྤོང་བས་སོ། །ཡིན་ན་ཡང་མཚན་མར་འཛིན་པ་དེ་མི་མཐུན་ཕྱོགས་ཡིན་ཏེ་སྤང་བར་བྱ་བ་ཡིན་པའི་ཕྱིར་ཞེས་པ་ཡན་ཆད་རྟགས་སོ། །
གཉིས་པ་དེའི་གཉེན་པོ་ནི་བྱང་སེམས་རྣམས་ཀྱི་གཞི་ཤེས་ཉན་རང་གི་ལས་བཟློག་སྟེ་གཉེན་པོ་ཡིན་པར་གསུངས་པ་ནི་སྦྱིན་ལ་ཞེས་སོགས་ཏེ། གཟུགས་ལ་གཟུགས་སྟོང་པའོ་ཞེས་བྱ་བར་འདུ་ཤེས་པ་མེད་དོ་

༄༅། །ཞེས་དང་། འདས་པའི་ཆོས་རྣམས་ལ་འདས་པའི་ཆོས་ཞེས་བྱ་བར་འདུ་ཤེས་པ་མེད་དོ། །ཤེས་བྱ་ལ་མཚན་མར་འཛིན་པའི་གཉེན་པོ་མདོ་ལས་གསུངས་པ་མགོན་པོས་སླ་བར་དགོངས་ནས་སྤང་
བྱ་དངོས་སུ་བརྗོད་པས་གཉེན་པོ་འཕེན་ནོ། །སྤྱོད་པའི་ཡུལ་ལ་མཚན་མར་འཛིན་པའི་གཉེན་པོ་ནི་སྦྱིན་སོགས་དྲུག་ལ་འཁོར་གསུམ་དུ་ངར་འཛིན་མེད་པར་བདག་ཉིད་སྦྱོར་བ་དང་། གཞན་དག་ནི་བཞི་སྟེ་མ་
པའི་རྟོགས་པ་དང་བག་མེད་པ་དང་སེམས་ཞུམ་པ་དང་ཡང་དག་པར་ཞུགས་པ་རྣམས་ལ་རིམ་པ་ལྟར་ཡང་དག་པར་སྟོན་པ་དང་། འགོད་པ་དང་གཟེངས་བསྟོད་པ་དང་དགའ་བར་བྱེད་པ་དེ་ལ་འཛུད་པ་ཆོས་ཅན་ནོ། །རྣམ་
བ་ཐམས་ཅད་དུ་གཉེན་པོ་ཡིན་ཏེ་ཞེས་པ་བསྒྲུབ་བྱའོ། །མཁས་པས་བླང་བྱ་ཡིན་པའི་ཕྱིར་ཞེས་པ་ཐ་སྙད་སྒྲུབ་པའོ། །དེའི་སྒྲུབ་བྱེད་ནི་གནས་ལུགས་ཇི་ལྟ་བ་བཞིན་རྟོགས་པས་ཤེས་བྱ་ལ་ཡང་དག་པ་སྟེ་ཕྱིན་ཅི་
མོག་པར་ཞུགས་པ་སྟེ་རྟོགས་པའི་ཕྱིར་དང་། བདེན་དངོས་སུ་ཞེན་པའི་ཆགས་པའི་ཚོགས་ཐམས་ཅད་བཀག་པའི་ཕྱིར་རོ་ཞེས་སོ། །གཉིས་པ་འབྲས་བུའི་ཡུལ་ལ་མཚན་མར་འཛིན་པ་ལ་གསུམ་སྟེ། སྤང་

བྱ་དང་། གཉེན་པོ་དང་། ཟབ་པའི་དོན་སྒྲུབ་པའོ། །དང་པོ་ནི་རྒྱལ་ལ་སོགས་པ་ཆགས་པ་ཕྲ་ཞེས་ཏེ་ཁ་ཅིག་སངས་རྒྱས་ལ་མཚན་མར་འཛིན་པའི་དུས་གསུམ་སྟེ། བར་གསུམ་གྱིས་བསྡུས་པའི་དགེ་བ་ལ་
རྗེས་སུ་ཡི་རང་དང་། སངས་རྒྱས་རྗེས་དྲན་དང་། ལྷ་དང་ལྷ་མོའི་བསྐྱེད་རིམ་བསྒོམ་པའི་དུས་སོ། །ཅི་རིགས་པར་ཆོས་སྐུ་དང་གཟུགས་སྐུའི་ཡོན་ཏན་དུ་བདེན་པར་འཛིན་ནོ། །རྒྱལ་བ་ལ་མཚན་འཛིན་
ཆགས་པ་ལ་ཆགས་པར་རྟོགས་དཀའ་བས་ཆགས་པ་ཕྲ་མོའི་ངོ་བོར་གྱུར་པ་སྟེ་ཆོས་ཅན། མི་མཐུན་ཕྱོགས་ཡིན་ཏེ་ཞེས་འགྲེལ་བས་ཁ་བསྐང་པ་བསྒྲུབ་བྱའོ། །ཟབ་པའི་ཕྱིར་ཞེས་པ་རྟགས་སོ། །ཞེས་འཆད་པ་
མི་འཐད་དེ་ཆོས་ཅན་དུ་བློ་བཞག་ནས་རྟགས་དོན་སྟེང་དུ་བཀོད་པས་ཕྱོགས་ཆོས་མི་འགྲུབ་བོ། །གལ་ཏེ་ཡུལ་དང་ཡུལ་ཅན་གྲུབ་བདེ་གཅིག་པས་སྐྱོན་མེད་ཟེར་བའང་མི་འཐད་དེ། ཡུལ་ཟབ་སྟེ་བློའི་ཡུལ་ལས་
འདས་པར་དངོས་སུ་གྲུབ་པ་ན་ཤེས་པ་དེ་ལྟར་མི་འཛིན་པར་ཤུགས་ལ་གྲུབ་པས་ཆོས་ཅན་མི་འགྲུབ་པའོ། །ཤེས་པས་ཡུལ་དེ་དག་དངོས་སུ་འཛིན་པ་ན་ཡུལ་དེ་སྣང་དུ་ཤུགས་ལ་འགྲུབ་པས་ཟབ་པའི་ཕྱིར་

༄༅། །ཞེས་པ་མི་འགྲུབ་བོ་གསུངས་སོ། །དེས་ན་རྒྱལ་བའི་ཆོས་སྐུའི་ཡོན་ཏན་ལ་ཡང་དག་ཏུ་བདེན་པར་མཚན་མར་འཛིན་པ་ཆོས་ཅན། མི་མཐུན་ཕྱོགས་ཡིན་ཏེ་ཆགས་པ་ལ་དེར་རྟོགས་དཀའ་བའི་
ཆགས་པ་ཕྲ་མོ་ཡིན་པའི་ཕྱིར་རོ། །གཟུགས་སྐུའི་ཡོན་ཏན་ལ་མཚན་མར་འཛིན་པ་བཞིན་ནོ། །འགྲེལ་བར་དེ་བཞིན་གཤེགས་པ་ལ་ཕྱག་འཚལ་བ་ལ་འགྱུར་རྙིང་པར་ཡིད་ལ་བྱེད་པར་བྱས་པ་ལེགས་ཏེ་སྐབས་
དོན་མཚན་མར་ཡིད་ལ་བྱས་པ་མི་མཐུན་ཕྱོགས་སུ་འགྱུར་བ་དང་། མདོ་དང་ཡང་མཐུན་ཏེ་རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་ཏུ་ཞུགས་པ་དག་དེ་བཞིན་གཤེགས་པ་ལ་མཚན་མར་ཡིད་ལ་བྱེད་
ན་ཇི་ཙམ་དུ་མཚན་མར་གྱུར་པ་དེ་ཙམ་དུ་ཆགས་པའོ་ཞེས་བཤད་པའོ། །གཉེན་པོ་ཡིན་ཏེ་མ་དད་པ་ལ་སོགས་པ་སྤོང་ཞིང་བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་ཞེས་སོ། །ཡིད་མོད་ཀྱི་རྣམ་པ་
ཐམས་ཅད་དུ་མ་ཡིན་པས་ཞེས་ཏེ་བསྒྲུབ་བྱ་ནི་མི་མཐུན་པའི་ཕྱོགས་ཡིན་ནོ་ཞེས་སོ། །ཆགས་པ་ཕྲ་སྟེ་རྟོགས་དཀའ་བའི་ངོ་བོ་ཉིད་ཀྱིས་ཞེས་པ་རྟགས་སོ། །དེའི་ཁྱབ་བསྒྲུབ་ནི་ཡང་ཇི་ལྟར་ཞེས་སོགས་ཏེ་

གཟུགས་སྐུའི་ཡོན་ཏན་ལ་ཡང་དག་ཏུ་བདེན་པར་མཚན་མར་འཛིན་པའི་སྟེང་ན་ཆགས་པ་ཕྲ་མོ་ཡོད་པ་དེ་ལ་མི་མཐུན་ཕྱོགས་ཀྱིས་ཁྱབ་སྟེ་ཡུལ་དང་མི་མཐུན་པར་འཇུག་པའི་ཕྱིར་རོ། །འདི་ལྟར་ཡུལ་ཆོས་
ཀྱི་ལམ་དོན་དམ་པར་ཟབ་སྟེ་བློའི་ཡུལ་ལས་འདས་ལ་བློའི་མཚན་མར་བཟུང་བས་དོན་དང་མི་མཐུན་པས་ཐག་པ་ལ་སྦྲུལ་འཛིན་བཞིན་ནོ། །ཡུལ་ཟབ་པར་ཅིས་གྲུབ་ཅེ་ན་སྟོབས་ལགས་པ་སངས་རྒྱས་ཀྱི་
ཆོས་ཀྱི་ལམ་མམ་རིགས་ཆོས་ཅན་དོན་དམ་པར་ཟབ་པ་ཡིན་ཏེ་དོན་དམ་པར་རང་བཞིན་གྱིས་དབེན་པའི་ཕྱིར་རོ། །མདོ་ལས་ཡུམ་ཟབ་པའོ་དེའི་འཐད་པར་ཆོས་ཐམས་ཅད་རང་བཞིན་གྱིས་མི་དམིགས་པའི་
ཕྱིར་རོ་ཞེས་སོ། །གཉིས་པ་དེའི་གཉེན་པོ་ནི་གཟུགས་སོགས་ཤེས་པ་དང་ཤེས་བྱའི་ཆོས་རང་བཞིན་མེད་པར་གཅིག་པར་ཤེས་པས་འབྲས་བུའི་ཡུལ་ལ་མཚན་མར་འཛིན་པའི་ཆགས་པ་སྤོང་བ་ཡིན་ཞེས་
པས་ཁྱབ་བྱེད་བཀག་པའོ། །རང་བཞིན་བཀག་པ་མདོ་བསྟན་བཅོས་ལ་མི་གསལ་ལོ། །གསུམ་པ་ཟབ་པའི་དོན་སྒྲུབ་པ་ནི་ཡང་ཞེས་སོགས་ཏེ་ཆོས་ཀྱི་ལམ་ཆོས་ཅན་ཟབ་པ་ཡིན་ཏེ་དོན་དམ་པར་མིག་གིས་མཐོང་

༄༅། །བར་བྱ་བ་ནས་ཡིད་ཀྱིས་ཤེས་པའི་བར་བཀག་པའི་ཚུལ་གྱིས་རྟོགས་པར་དཀའ་སྟེ་མི་ནུས་པའི་ཕྱིར་རོ། །མདོ་ལས་ཡུལ་ཟབ་པ་ཡིན་ཏེ་རྟོགས་པར་དཀའ་བའི་ཕྱིར་རོ་ཞེས་སོ། །ཟབ་པ་སྒྲུབ་
པ་ལ་དབེན་པ་དང་རྟོགས་པར་དཀའ་བ་གཉིས་བཀོད་ཀྱང་སྒྲུབ་བྱེད་ལྷག་པར་བརྗོད་བའི་སྐྱོན་མེད་དེ་རྩོད་པའི་སྐབས་མ་ཡིན་པས་ཁ་ཅིག་གིས་དབེན་པ་དང་ཁ་ཅིག་གིས་རྟོགས་པར་དཀའ་བ་ལས་ཟབ་པར་གོ་
བར་དགོངས་པའོ་ཞེས་སོ། །ཡང་རྟོགས་པར་དཀའ་བ་ཉིད་ཅིའི་ཕྱིར་ཡིན་ཞེ་ན། ཆོས་ཀྱི་ལམ་དེ་ནི་ཆོས་ཅན། དོན་དམ་པར་རྟོགས་པར་དཀའ་བ་ཡིན་ཏེ་དོན་དམ་པར་བློས་བསམ་གྱིས་མི་ཁྱབ་པའི་ཕྱིར་
རོ༑༑དོན་དམ་གྱི་ཁྱད་པར་མི་སྨྲ་བ་དག་འཁྲུལ་པ་ལ་ཞེན་པ་ཡིན་ནོ། །དེ་ཉིད་སྒྲུབ་པ་ནི་དོན་དམ་པར་གཟུགས་ནས་མ་འདྲེས་པའི་བར་མོས་པ་དང་དེ་ཁོ་ན་ཉིད་ཡིད་ལ་བྱེད་པས་མི་ཤེས་པའི་ཕྱིར་རོ། །དེ་
བསྒྲུབ་པ་མདོ་ནས་འདུས་མ་བྱས་པའི་ཕྱིར་རོ། །དེ་སྒྲུབ་པ་བྱེད་པ་པོའི་རྒྱུ་དམིགས་སུ་མེད་པའི་ཕྱིར་རོ། །ཞེས་ཟབ་པ་སྒྲུབ་པ་ལ་རྟགས་ལྔ་བརྒྱུད་གཅིག་བརྒྱད་སྟོང་པ་ལས་བཤད་པ་འདིར་གསུམ་དུ་བསྡུས་སོ། །

དེ་རྣམས་ཀྱང་ཐ་སྙད་བསྒྲུབ་བོ་ཞེས་སོ། །གསུམ་པ་དོན་སྡུད་པ་ནི་དེ་ལྟར་ཞེས་སོགས་ཏེ། འདིར་ཤེས་པར་བྱ་ཞེས་དྲངས་སོ། །གང་ཞེ་ན་ཤེས་བྱ་དང་སྤྱོད་པ་དང་འབྲས་བུ་ལ་མཚན་མར་འཛིན་པའི་མི་
མཐུན་པའི་ཕྱོགས་དག་གི་རྣམ་པར་དབྱེ་བ་མ་ལུས་པ་དང་། །དེ་གསུམ་སྤོང་བ་གཉེན་པོ་རྣམ་པར་དབྱེ་བ་མ་ལུས་པའོ། །ཅི་སྟེ་ཞེ་ན་གསུམ་པོ་གོང་དུ་བཤད་པའི་ཚུལ་དེ་ལྟར་རོ། །སྐབས་གང་དུ་ཞེ་ན་ཀུན་
ཟླ ཤེས་ཉིད་ལུགས་ལ་སྟེ་སྐབས་སུའོ། །མདོ་ནི་མེད་དོ། །འགྲེལ་བ་འདིས་སེང་བཟང་མི་མཐུན་པའི་གཞི་ཤེས་སུ་འདོད་པར་གསལ་ལོ་ཞེས་སོ། །དེ་རྣམས་རྒྱན་ལས་བླ་མ་རིང་དང་མཚན་མ་དང་། །བདག་
གི་བརྩོན་འགྲུས་ལྷག་ལྟ་བའི། བྱང་ཆུབ་སེམས་དཔའ་ང་རྒྱལ་ཅན། །བྱང་ཆུབ་ལས་ནི་རིང་ཞེས་བརྗོད། །ཅེས་ཡུལ་གསུམ་ལ་མཚན་མར་འཛིན་པ་དང་། །དེའི་གཉེན་པོ་ཇི་སྐད་བཤད་པ་དེ་དག་ཀུན། རྟོགས་པ་
ཙམ་དུ་ལྟ་བའི། བྱང་ཆུབ་སེམས་དཔའ་རྟོགས་མེད་རྣམས། བྱང་ཆུབ་ཐོབ་ཅེས་ངེས་པར་བརྗོད་ཅེས་པ་དང་མཐུན་ནོ་མ་ཧ་ཟེར་རོ། །རྒྱུ་ཚོགས་ཡན་ལག་ལ་གཉིས་ཏེ། སྦྱོར་བའི་དབྱེ་བ་དང་། རྣམ་པའོ། །དང་པོ་

༄༅། །ནི་དེ་ལྟར་ཞེས་ཏེ་འཕགས་པ་ལྟར་ན་ལྔ་སྟེ། ཡུལ་གྱི་སྒོ་ནས་དབྱེ་བ་དང་། །ངོ་བོ་དང་། །འབྲས་བུ་དང་། །ཕན་ཡོན་དང་། ཤེས་བྱ་རྟོགས་པའི་ཤེས་པའི་སྒོ་ནས་སོ། །དེ་ཡང་བཞི་དང་གསུམ་དང་
གཅིག་དང་གཅིག་གིས་རིམ་པ་བཞིན་ནོ། །སེང་བཟང་ལྟར་ན་གཉིས་ཏེ། ཡུལ་དང་། ངོ་བོའོ། །དང་པོ་ནི་གཟུགས་སོགས་ནས་སྣང་བ་རྣམ་བདུན་ཤེས་བྱེད་པ་ཞེས་པའི་བར་རོ། །གཉིས་པ་ནི་སྤྱོད་པ་བཀག་པས་
སྦྱོར་བ་ཞེས་པའོ། །འདིའི་སྦྱོར་བ་འདི་རྣམས་རིམ་གྱིས་བསྒོམ་མམ་གཅིག་ཅར་བསྒོམ། མཉམ་རྗེས་གང་གི་ཚེ་ན་སྒོམ། ས་མཚམས་གང་དུ་བསྒོམ་ཞེས་འབུམ་པ་ལ་དྲིས་པའི་ལན་དུ། འདི་དག་རྟོག་པའི་གཉེན་
པོར་བསྒོམ་པས། རིམ་གྱིས་སྐྱེ་ན་རིམ་གྱིས་བསྒོམ་ཅིག་ཅར་སྐྱེ་ན་ཅིག་ཅར་བསྒོམ་གཏན་མ་སྐྱེས་ན་གཏན་བསྒོམ་མི་དགོས་སོ། །མཉམ་རྗེས་གཉིས་ཀར་བསྒོམ་ཞིང་ས་མཚམས་སྦྱོར་ལམ་དུ་བསྒོམ་གསུངས་
སོ༑༑དེ་ལ་དང་པོའི་ལན་འོག་མ་དྲུག་གི་རྣམ་བཞག་ཡིན་ཏེ་དང་པོ་བཞི་དུས་གཅིག་ཏུ་བསྒོམ་དགོས་ཏེ། གཟུགས་སོགས་ཀྱི་ངོ་བོ་མི་དམིགས་པར་ཤེས་པ་ན་ཁྱད་པར་དུ་དབྱེ་བ་ལ་སྒྲོ་འདོགས་མི་འཇུག་པའི་ཕྱིར་

རོ་ཞེས་འབྲེ་ཟེར་རོ། །རྟོག་གཉིས་གཅིག་ཅར་སྐྱེ་མི་སྲིད་པས་ཨར་ཟེར་རོ། །ལན་གཉིས་པ་བརྒྱད་སྟོང་པའི་མདོའི་བཤད་པ་དང་མཐུན་ནོ། །ལན་གསུམ་ནི་འཕགས་པའི་ཡིན་སྐད་དོ། །སེང་བཟང་ལྟར་ན་སྦྱོར་
ལམ་དང་མཐོང་ལམ་དང་སྒོམ་ལམ་ས་བདུན་པའི་བར་དུ་བསྒོམ་སྟེ་དེ་དག་གི་རྟོགས་པའི་རློམ་པ་བཀག་པའི་ཕྱིར་རོ་གསུངས་སོ། །ངོ་བོ་ནི་གཟུགས་སོགས་ཕུང་པོ་ཁམས་སྐྱེ་མཆེད་ལ་ཞེན་པའི་སྤྱོད་པ་བཀག་
པས་སྦྱོར་བ་སྟེ་བསྒོམ་པ་ཞེས་ཏེ། མདོ་ལས་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་གཟུགས་ལ་མི་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ་ཞེས་སོ། །ཁྱད་པར་ནི་
གཟུགས་སོགས་དེ་མི་རྟག་པ་དང་རྟག་པ་ལ་སོགས་པ་ཁྱད་པར་ལ་ཞེན་པའི་སྤྱོད་པ་བཀག་པས་སྦྱོར་བའོ། །མདོ་ལས་གཟུགས་རྟག་པ་དང་མི་རྟག་པའོ་ཞེས་བྱ་བར་མི་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
སྤྱོད་དོ་ཞེས་སོ། །དབྱེ་བ་ལ་གཉིས་ཏེ། མཚན་ཉིད་གསུམ་དང་། མི་མཐུན་པ་དང་གཉེན་པོའི་དབྱེ་བའོ། །དང་པོ་ནི་བྱམས་པས་གཟུགས་དབྱེ་བ་དུས་གདགས་པར་འཚལ་བར་རིགས་པར་བགྱི་ཞེས་པའི་ལན་དུ། དེ་

༄༅། །རབ་ཏུ་དབྱེ་བ་གསུམ་གྱིས་ཤེས་པར་བྱ་སྟེ་ཡོངས་སུ་བཏགས་པ་དང་། རྣམ་པར་བཏགས་པ་དང་། ཆོས་ཉིད་ཀྱི་གཟུགས་སོགས་ཞེས་མཚན་ཉིད་གསུམ་དུ་ཕྱེ་ལ་དེ་ཡང་། རྣམ་པར་རྟོག་པས་རྟག་
པའི་དོན། ཀུན་ཏུ་བཏགས་པའི་ངོ་བོ་ཉིད། །རྣམ་པར་རྟོག་པ་གཞན་གྱི་དབང་། །དེའི་ཆོས་ཉིད་ཡོངས་སུ་གྲུབ། །ཅེས་དང་། སུམ་ཅུ་པ་ལས། རྣམ་པར་རྟོག་པ་གང་གང་གི །དངོས་པོ་གང་གང་རྣམ་བཏགས་པ། ། 
དེ་ཉིདདུན་བཏགས་པའི། །ངོ་བོ་ཉིད་དེ་དེ་མེད་དོ། །གཞན་གྱི་དབང་གི་ངོ་བོ་ཉིད། །རྣམ་རྟོག་ཡིན་ཏེ་རྐྱེན་ལས་བྱུང་། །གྲུབ་ནི་དེ་ལ་སྔ་མ་པོ། །རྟག་ཏུ་མེད་པར་གྱུར་པ་གང་། །ཞེས་པས་རྟོག་པས་བཏགས་པ་དང་། །
རྐྱེན་ལས་སྐྱེས་པ་དང་བཏགས་པས་དབེན་པ་གསུམ་ཡིན་ནོ། །དེ་ལ་གཟུགས་དེ་མ་རྫོགས་པ་ནི་ཀུན་བཏགས་ཏེ་རང་གི་ངོ་བོ་མེད་པས་ཡོན་ཏན་གྱི་ཆོས་དང་མི་ལྡན་པའི་ཕྱིར་རོ། །དེ་རབ་རྫོགས་པ་ནི་ཡོངས་གྲུབ་
སྟེ་དེ་རྟོགས་པས་ཡོན་ཏན་ཐམས་ཅད་ཐོབ་པར་འགྱུར་བས་སོ། །གཞན་དབང་ནི་གཉིས་ཀས་མཚོན་ཏེ་གདགས་གཞི་དང་ཆོས་ཅན་ཡིན་པས་སོ། །དབྱེ་བ་དེ་ལ་སྤྱོད་པ་བཀག་ནས་སྦྱོར་བ་སྟེ། མདོ་ལས་

བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་གཟུགས་ཡོངས་སུ་རྫོགས་པ་དང་མ་རྫོགས་པའོ་ཞེས་མི་སྤྱོད་ཞེས་མི་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་
དོ་ཞེས་སོ། །གཉིས་པ་ནི་གཟུགས་སོགས་དེ་ལ་ཆགས་པ་མེད་པས་སྤང་བྱ་ཆགས་བཅས་མཚོན་ནས་དེ་ལ་སྤྱོད་པ་བཀག་པ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སྤྱོད་པའི་ཚེ་གཟུགས་ལ་ཆགས་པ་དང་བཅས་པ་དང་ཆགས་པ་མེད་པའོ་ཞེས་མི་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ་ཞེས་སོ། །གཟུགས་བེམ་པོ་ལ་ཆགས་བཅས་ཆགས་མེད་མི་འཐད་དོ་
ཞེ་ན་ཡུལ་ཅན་གྱི་འཇོག་གོ་ཨང་ཟེར་རོ། །དེ་རྣམས་གཞི་ཤེས་ཀྱི་སྦྱོར་བ་ལ་ངེས་བར་དགོས་ལ་མི་འགྱུར་མན་ཆད་རྟོག་པ་མ་སྐྱེས་ན་མི་དགོས་སོ། །མི་འགྱུར་ནི་འབྲས་བུ་ཤེར་ཕྱིན་བསྟན་པ་དང་མ་བསྟན་
པས་མི་འགྱུར་བ་དང་། ཆོས་ཉིད་རྗེས་སུ་ཆགས་པ་དང་ཁོང་ཁྲོ་བའི་བྱེད་པ་པོ་མེད་པ་དང་། རྣམ་མཁྱེན་ལ་སོགས་གསུམ་དོན་དམ་པར་ངོ་བོས་སྟོང་ཡང་ཐོབ་པར་བྱ་དགོས་པས་ཆེད་དུ་བྱ་བ་དང་། ཉམས་

༄༅། །སུ་བླང་དགོས་པས་སྦྱོར་བ་དང་། །སེམས་ཅན་གྱི་དོན་བྱེད་དགོས་པས་བྱེད་པ་བྱ་དཀའ་བ་དང་། །ཐམས་ཅད་ཤེས་པའི་ཡུམ་ནི་རིགས་ཅན་གསུམ་གྱིས་བསྒོམ་ན་རང་རང་གི་སྐལ་བ་ཇི་ལྟ་བ་བཞིན་
དུ་འབྲས་བུ་ཡོང་བར་འདོད་པ་དང་། ཀུན་རྫོབ་ཏུ་ཡུམ་བསྒོམ་པ་ཉིད་སྲུང་བ་ཡིན་ལ་དོན་དམ་པར་བསྲུང་བྱ་ལ་སོགས་མི་དམིགས་པས་བསྲུང་པ་གཞན་ལ་རག་མ་ལས་པ་དང་། སྣང་བ་སྣ་བདུན་ཤེས་བྱེད་ནི་
སྣང་བའི་ཆོས་ཐམས་ཅད་བདེན་པར་མ་གྲུབ་པར་ཤེས་པར་བྱེད་པ་རྨི་ལམ་ལ་སོགས་པ་དཔེ་བདུན་ཡིན་ནོ། །བྱང་ཆུབ་སེམས་དཔའ་ཆེན་པོ་རྨི་ལམ་རློམ་སེམས་སུ་མི་བྱེད་རྨི་ལམ་རློམ་སེམས་སུ་མི་བྱེད་དོ་
ཞེས་སོགས་སོ། །དེ་རྣམས་སུ་ཞེན་པའི་གཉེན་པོར་སྤྱོད་པ་བཀག་ནས་སྦྱོར་བའོ། །སྤྱོད་པ་བཀག་ནས་སྦྱོར་བའི་འགྲེལ་བ་ནི་བྱང་ཆུབ་སེམས་དཔའ་རྣམས་ཀྱི་ཡུམ་དེ་དང་དེ་ལ་ཡོངས་གཅོད་དུ་སྒྲུབ་པའི་ཡོངས་
སུ་ཤེས་པ་ནི་འཛིན་པའོ། །རྩ་དག་པ་ནི་བཀག་པའི་སྒོ་ནས་སྦྱོར་ཞེས་ཡུལ་བཅུ་པོ་ཐམས་ཅད་ལ་སྦྱར་རོ། །རྨི་ལམ་ནི་རྣམ་ཤེས་བག་ཆགས་ཀྱི་སྟོབས་ཀྱིས་ཡོངས་སུ་འགྱུར་བའི་སྣང་བ་ཡིན་ནོ། །ཇི་ལྟར་རྨི་

ལམ་ན་ཡང་འདོད་སྟེན་པ། །སྐྱེས་བུས་སད་པར་གྱུར་ན་མི་མཐོང་ཏེ། །བྱིས་པ་ཤིན་ཏུ་མྱང་པས་འདོད་ལ་ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྒྱུ་མ་ནི་དེའི་རྒྱུ་རྐྱེན་མཉམ་དུ་ཚོགས་ནས་
སྣང་བ་ཡིན་ནོ། །སྨིག་སྒྱུ་ནི་རང་བཞིན་གྱིས་ཆུར་འགལ་བའི་སྣང་བ་ཡིན་པས་སོ། །སྒྲ་སྙན་ནི་སྒྲ་དང་བྲག་གི་རྐྱེན་ལས་སྣང་བས་སོ། །གཟུགས་བརྙན་ནི་དེ་འཇོག་པ་པོ་འཕོ་བ་མེད་པས་སོ། །དྲི་ཟའི་
གྲོང་ཁྱེར་ནི་བདེན་པའི་རྟེན་མེད་པས་སོ། །སྤྲུལ་པ་ནི་ཉོན་མོངས་རྣམ་བྱང་མ་ལུས་གང་གིས་བྱེད་པ་པོ་མེད་པའོ། །ཉན་ཐོས་ལ་སོགས་པའི་དེ་ནི་ཇི་སྐད་བཤད་པ་ལས་བཟློག་སྟེ་ཆོས་ཀྱི་དངོས་པོར་དམིགས་
པའི་སྒོ་ནས་སྦྱོར་བ་ཡིན་ནོ། །གཉིས་པ་རྣམ་པ་ནི་མཉམ་པ་ཉིད་ཀྱི་སྒོ་ནས་ཞེས་ཏེ་གཟུགས་ལ་སོགས་ཞེས་ཏེ། མདོ་ལས་གཟུགས་རློམ་སེམས་སུ་མི་བྱེད། གཟུགས་ཀྱིས་རློམ་སེམས་སུ་མི་བྱེད། གཟུགས་
ལ་རློམ་སེམས་སུ་མི་བྱེད། གཟུགས་བདག་གི་ཞེས་རློམ་སེམས་སུ་མི་བྱེད་ཅེས་བཤད་པའི་བཀག་ཆོས་ཐ་དད་དགག་བྱ་ལ་རག་ལས་པས་དགག་བྱ་གཟུགས་ལ་སོགས་པ་དངོས་པོ་དང་། སྔོན་པོ་ལ་སོགས་

༄༅། །སྙན་མི་སྙན་ལགས་ཁྱད་པར་མཚན་མ་དང་། གཟུགས་རྣམ་གཉིས་དང་རྣམ་ཉི་ཤུ། །སྒྲ་ནི་རྣམ་པ་བརྒྱད་ཡོད་དེ། །དྲི་ནི་རྣམ་བཞི་རོ་རྣམ་དྲུག །རེག་བྱ་བཅུ་གཅིག་བདག་ཉིད་དོ། །ཞེས་པ་ལྟར་
དབྱེ་བ་སྤྲོས་པ་དང་། ངེས་འབྱེད་ཆ་མཐུན་ལ་སོགས་ཀྱིས་གཟུགས་འདི་ལྟར་རྟོགས་སོ་ཞེས་དང་པོ་གསུམ་ཡུལ་དང་ཕྱི་མ་ཡུལ་ཅན་དུ་བཞི་བཀག་པའི་རློམ་པ་མེད་པ་བཞི་ནི་དེའི་རྣམ་པ་མཉམ་པ་ཉིད། དེ་
ཡུལ་བཅུ་ལ་སྦྱར་བས་བཞི་བཅུར་འགྱུར་རོ། །ལྔ་པ་ལམ་གྱི་ངོ་བོ་ལ་གསུམ་སྟེ། འཕེན་བྱེད་བྱང་ཆུབ་སེམས་དཔའི་ལམ་དང་། འཕང་བྱ་ཉན་ཐོས་ཀྱི་ལམ་དང་། སྒོམ་ལམ་མི་སྟོན་པའི་རྒྱུ་མཚན་ནོ། །དང་པོ་ནི་
སྦྱོར་བའི་མཉམ་པ་ཉིད་ཅེས་སོགས་ཏེ་ཡེ་ཤེས་སྐད་ཅིག་བཅུ་དྲུག་ཏུ་གྲངས་ངེས་པའི་དཔང་པོ་ནི། མདོ་ལས་སངས་རྒྱས་ཀྱི་མཐུས་རྒྱལ་ཆེན་བཞི་ནས་འོག་མིན་གྱི་བར་གྱི་ལྷའི་བུ་རྣམས་ཀྱིས་ད་ལྟར་ཕྱོགས་
བཅུའི་སངས་རྒྱས་སྟོང་མིང་འདི་ཉིད་དང་ཚིག་འདི་ཉིད་དང་ཡི་གེ་འདི་ཉིད་དང་རབ་འབྱོར་ཞེས་བྱ་བའི་དགེ་སློང་འདི་ཉིད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་སྟོན་པ་མཐོང་བར་འགྱུར་རོ། །མ་འོངས་པའི་

བྱང་སེམས་བྱམས་པ་ཡང་ས་ཕྱོགས་འདི་ཉིད་དུ་ཡུམ་འདི་ཉིད་འཆད་པར་འགྱུར་བ་དང་། བསྐལ་པ་བཟང་པོ་འདི་ཉིད་ལ་འཚང་རྒྱ་བ་དེ་དག་ཀྱང་ཡུམ་འདི་ཉིད་འཆད་པར་འགྱུར་བར་མཐོང་བར་གསུངས་
པས་སྟོན་ནོ། །ཡུམ་ནི་སྐད་ཅིག་བཅུ་དྲུག་ལ་འཕགས་པས་བཤད་དོ། །དེ་ཡང་སྟོང་ཁོ་ནར་ངེས་པར་སྟོན་པ་ནི་བསྐལ་པ་བཟང་པོ་ལ་སངས་རྒྱས་སྟོང་སངས་རྒྱ་བར་གྲགས་པ་དང་བསྟུན་ནས་མང་ཉུང་དུ་མཐོང་
བ་དགག་པའི་དོན་དུ་ཡིན་ནོ། །ཞེས་འཕགས་པས་བཤད་དོ། །དེས་འདས་པ་དཔེར་མ་བརྗོད་ཟེར་བ་ནི་འཚང་རྒྱ་བ་ཞེས་པའི་མདོ་དང་མཐུན་ནོ། །མདོས་མ་ཟིན་པའི་མདོར་བསྟན་ནི་མཐོང་བའི་ལམ་ཞེས་
སོ༑༑སྐབས་གང་དུ་ཞེ་ན་ཀུན་ཤེས་ཚུལ་ལ་སྟེ་སྐབས་སུའོ། །གང་ཞེ་ན་སྐད་ཅིག་བཅུ་དྲུག་གི་བདག་ཉིད་འདིའོ། །བཅུ་དྲུག་པོ་གང་ཞེ་ན་ཆོས་ཤེས་རྗེས་སུ་ཤེས་པ་དང་བཟོད་ཤེས་སོ་དེ་ལ་བཞི་ལས་མེད་དོ་ཞེ་
ན་སྡུག་བསྔལ་བ་ལ་སོགས་བདེན་པ་ལ་ཞེས་སོ། །རྒྱས་པར་བཤད་པ་ནི་བདེན་པའི་ཞེས་ཏེ་འཕགས་པས་རྣམ་པར་འཆད་དོ། །སྡུག་བསྔལ་ལ་ཆོས་བཟོད་ནི་གཟུགས་རྟག་མ་ཡིན་མི་རྟག་མིན་ཞེས་ཏེ་འབྲས་

༄༅། །བུར་གྱུར་པའི་གཟུགས་སོགས་ཀྱི་ཆོས་ཉིད་རྟག་པ་མ་ཡིན་ཏེ་སྐྱེ་ཞིང་འཇིག་པའི་མི་རྟག་པའང་མ་ཡིན་པར་རྟོགས་པས་སོ། །བྱང་ཆུབ་སེམས་དཔའི་སྒྲོ་འདོགས་གཉིས་ཀ་ཆོད་པ་དེ་དངོས་སུ་
བཤད་བས་རྟག་པའི་སྒྲོ་འདོགས་ཆོད་པའི་ཕྱོགས་གཅིག་པའི་རྣམ་ལྡན་ཤུགས་ལ་འཕེན་ནོ་ཐམས་ཅད་ལ་ཅི་རིགས་པར་སྦྱར་རོ། །མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་བླ་ན་མེད་།
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་གཟུགས་རྟག་ཅེས་བྱ་བའམ་མི་རྟག་ཅེས་བྱ་བར་ཆོས་སྟོན་པར་མི་འགྱུར་རོ་ཞེས་སོ། །ཆོས་ཤེས་ནི་ཟག་པ་དང་བཅས་ཤིང་
འཕགས་པ་རྣམས་དང་མི་མཐུན་པའི་སྡུག་བསྔལ་འཁོར་བ་རྟག་པའི་མཐའ་དང་། སྡུག་བསྔལ་མ་ཡིན་པ་མྱང་འདས་ཆད་པའི་མཐའ་གཉིས་ལས་འདས་པར་རྟོགས་པ་དང་། རྗེས་བཟོད་ནི་བྱིན་གྱིས་རློབ་
པའི་བདག་དོན་གཞན་གྱིས་སྟོང་མི་སྟོང་གཉིས་ཀས་རྣམ་པར་དག་པར་རྟོགས་པ་དང་། ངོ་བོར་གྱུར་པའི་བདག་དང་བདག་མེད་གཉིས་ཀའི་མ་སྐྱེས་པ་དང་མ་འགག་པ་དང་། ཀུན་ནས་ཉོན་མོངས་པ་དང་རྣམ་

བྱང་མེད་པར་རྟོགས་པའོ། །གལ་ཏེ་རྗེས་བཟོད་རྗེས་ཤེས་ཀྱིས་ཡེ་ཤེས་རྟོགས་པར་བཤད་པ་དང་འགལ་ལོ་ཞེ་ན་ཤུགས་ལ་ཆོས་ཉིད་རྟོགས་པ་ལ་སྐྱོན་ཅི་ཡང་མེད་དོ། །ཀུན་འབྱུང་ལ་ཆོས་བཟོད་ནི་རྒྱུར་གྱུར་
པའི་ཕུང་པོ་ལྔའི་ཆོས་ཉིད་རྒྱུ་དང་མི་རྒྱུ་མིན་གྱིས་སྟོང་པ་ནམ་མཁའ་འདྲ་བར་རྟོགས་པ་དང་། ཆོས་ཤེས་ནི་སྡུག་བསྔལ་ཀུན་འབྱུང་དང་དེ་མིན་གྱི་སྟོང་པའི་ཆོས་ཉིད་རྟོགས་པས་ཆགས་པས་མཚོན་པ་དྲུག་
རྩ་བའི་ཉོན་མོངས་སྤངས་པ་དང་། རྗེས་བཟོད་ནི་སྡུག་བསྔལ་འཕྲལ་དུ་དྲག་ཏུ་རབ་ཏུ་སྐྱེ་དང་རབ་སྐྱེད་མ་ཡིན་པའི་ཡོངས་སུ་འཛིན་པ་ལས་གྲོལ་བར་རྟོགས་པ་དང་། རྗེས་ཤེས་ནི་སྡུག་བསྔལ་སྐྱེད་པའི་
རྐྱེན་དང་རྐྱེན་མིན་གྱི་ངོ་བོ་ཉིད་ཀྱིས་བརྗོད་དུ་མེད་པར་རྟོགས་པ་དང་། འགོག་པ་ལ་ཆོས་བཟོད་ནི་ཉོན་མོངས་འགོག་པ་དང་དེ་མིན་གཉིས་ཀས་སྟོང་པའི་ཆོས་ཉིད་དྲི་བྲལ་འདི་སོ་སོ་རང་གིས་རིག་པར་
བྱ་བ་ཙམ་ཡིན་གྱི་སྒྲས་བརྗོད་པ་ཡིས་རྒྱུད་གཞན་ལ་རྟོགས་པ་སྦྱིན་དུ་མེད་པར་རྟོགས་པ་དང་། ཆོས་ཤེས་ནི་སྡུག་བསྔལ་ཞི་བ་དང་མ་ཞི་བ་གཉིས་ཀར་དམིགས་པ་མེད་པར་རྟོགས་པ་དང། རྗེས་བཟོད་ནི་

༄༅། །སྡུག་བསྔལ་དང་ཀུན་འབྱུང་གི་དྲི་མ་དྲི་ང་བ་དང་བྲལ་བའི་གྱ་ནོམ་དང་དེ་མིན་གྱི་མཐའ་ཐམས་ཅད་ཀྱིས་ཤིན་ཏུ་རྣམ་པར་དག་པར་རྟོགས་པ་དང་། །རྗེས་ཤེས་ནི་མྱང་འདས་རྟག་པ་ཕན་པའི་
གནས་སུ་ངེས་པར་འབྱུང་བའི་ངེས་འབྱུང་དང་དེ་མིན་གྱིས་སྟོང་པའི་ཆོས་ཉིད་རྟོགས་པས་ཕན་ཡོན་མིག་ལ་སོགས་པའི་ནད་མི་འབྱུང་བ་དང་། ལམ་ལ་ཆོས་བཟོད་ནི་མྱང་འདས་སུ་ཕྱིན་པར་བྱེད་པའི་།
ལམ་དང་། ལམ་མ་ཡིན་གྱིས་སྟོང་པའི་ཆོས་ཉིད་རྟོགས་པས་གནས་སྐབས་ཀྱི་འབྲས་བུ་ངན་སོང་ཆད་དེ་དེར་མི་སྐྱེ་བ་དང་། དེས་མཚོན་ནས་ཕལ་ཆེན་ལས་ས་ཐོབ་གྱུར་མ་ཐག་ཏུ་འཇིགས་པ་རྣམ་པ་ལྔ་
དང་བྲལ། འཚེ་བ་མེད་དང་འཆི་དང་ཉོན་མོངས་མི་བསྔགས་དང་། འཁོར་གྱི་ནང་དུ་འཇིགས་བྲལ་དེ་ལ་བག་ཚའི་རྣམ་པ་མེད་ཅེས་བཤད་དོ། །ཆོས་ཤེས་ནི་ཉོན་མོངས་པའི་གཉེན་པོ་བྱེད་པའི་རིགས་པ་
དང་དེ་མིན་དང་བྲལ་བའི་ཆོས་ཉིད་རྟོགས་པས་འབྲས་བུ་མངོན་དུ་བྱ་བའི་ཐབས་ལ་མི་རྟོག་པ་དང་། རྗེས་བཟོད་ནི་སེམས་ཕྱིན་ཅི་མ་ལོག་པར་བསྒྲུབ་པ་དང་དེ་མིན་གྱི་སྟོང་པའི་ཆོས་ཉིད་རྟོགས་པས་མཚན་

མ་དག་དང་མ་འབྲེལ་བ་དང་། རྗེས་ཤེས་ནི་མྱང་འདས་རྟག་པ་ཕན་པའི་གནས་སུ་ངེས་པར་འབྱིན་པ་དང་དེ་མིན་གྱིས་སྟོང་པའི་ཆོས་ཉིད་རྟོགས་པས་དངོས་བརྗོད་བྱ་དང་མིང་རྗོད་བྱེད་གཉིས་པོ་ལ་གཟུང་
འཛིན་གྱི་ཤེས་པ་སྐྱེ་བ་མེད་པ་ཡིན་ནོ། །དེ་ལྟ་བུ་ནི་ཤེས་པ་ཉིད་ཀྱི་སྐདཅིག་མའོ། །གལ་ཏེ་བྱང་ཆུབ་སེམས་དཔའི་སྐད་ཅིག་བཅུ་དྲུག་པོས་མཐའ་གཉིས་ལས་གཞན་དང་བྲལ་བར་རྟོགས་སམ་མ་རྟོགས། དང་པོ་
ལྟར་ན་གཞུང་འདི་དང་འགལ་ལ། གཉིས་པ་ལྟར་ན་ཉི་ཚེ་བའི་ཆོས་ཉིད་རྟོགས་པར་ཐལ་ལོ་ཞེ་ན། རེ་རེས་ཀྱང་མཐའ་ཐམས་ཅད་དང་བྲལ་བར་རྟོགས་ཀྱང་ཕྱོགས་གཅིག་པའི་རྣམ་ལྡན་འཕངས་པའི་དོན་དུ་ཉེ་
བར་མཁོ་བའི་མཐའ་གཉིས་དང་བྲལ་བར་རྟོགས་པར་བརྗོད་པའོ། །གཉིས་པོ་དོན་ལའང་ཡོད་པས་བརྗོད་པར་ནུས་སོ། །གཉིས་པ་ནི་ཉན་ཐོས་རྣམས་ཀྱི་དེ་ལས་བཟློག་ཞེས་སོགས་སོ། །གསུམ་པ་ནི་མཐོང་
ལམ་གྱི་རྗེས་སུ་སྒོམ་ལམ་ཅི་སྟེ་མི་སྟོན་ཞེ་ན། བསྒོམ་པའི་ལམ་ནི་མ་བསྟན་ཏོ་དེའི་རྒྱུ་མཚན་ནི་ཉན་ཐོས་ཀྱི་སྒོམ་ལམ་ནི་སྒོམ་སྤང་གི་ཉོན་མོངས་སྤངས་པའི་རང་ཉིད་ཞི་བདེའི་དོན་དུ་བསྒོམ་པ་ལས་བྱང་

༄༅། །སེམས་དེ་དོན་དུ་མི་གཉེར་བས་གཞན་དོན་དུ་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས་ཞེས་སོ། །གཉིས་པ་ཐུན་མོང་གི་མཇུག་བསྡུ་བ་ནི་དེ་ལྟར་རྒྱས་པར་ཞེས་སོགས་ཏེ།
སེམས་བསྐྱེད་ལ་སོགས་བཤད་པ་དེ་ལྟར་ན་རྣམ་མཁྱེན་འདི་ཡིན་ཏེ་རྣམ་པ་དང་པོ་འདི་ནི་ཡོངས་སུ་རྫོགས་པར་བསྟན་པ་ཡིན་ཞེས་ཏེ་ལམ་ཤེས་གཞི་ཤེས་ལའང་སྦྱར་རོ། །འཕགས་པས་གཞི་ཤེས་ནས་བརྩམས་པ་
འཐད་དེ། གཞི་ཤེས་ལ་སོགས་གསུམ་གྱི་དབང་དུ་བྱས་ནས། མདོ་ལས་རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་གང་ཡང་ཐོབ་པར་བྱེད་པའམ་མིན་ཏེ་སྟོན་པར་བྱེད་པ་མ་ཡིན་ཞེས་སོགས་
དང་། རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཁམས་གསུམ་ལས་འདའ་བར་བྱེད་པ་མ་ཡིན་གནས་པར་བྱེད་པ་མ་ཡིན་ཞེས་སོགས་དང་། །རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་
སངས་རྒྱས་ཀྱི་ཆོས་རྣམས་སྟེར་བར་བྱེད་པ་མ་ཡིན་འཕྲོག་པར་བྱེད་པ་མ་ཡིན། སོ་སོ་སྐྱེ་བོའི་ཆོས་རྣམས་སྟེར་བར་བྱེད་པ་མ་ཡིན་འཕྲོག་པར་བྱེད་པ་མ་ཡིན་ཞེས་སོགས་བཤད་པས་འདི་ནི་ལན་གསུམ་དུ་སྨོས་

པ་དང་མཐུན་པས་སོ། །འགྲེལ་བར་ལེའུ་གསུམ་ནི་རྣམ་མཁྱེན་ལ་སྤྱོད་པ་དང་མཐའ་གཉིས་རྣམ་པར་དག་པ་དང་སྤྱོད་པའི་ཁྱད་པར་རོ། །མཁྱེན་གསུམ་ལ་འཇུག་སྡུད་བྱེད་ལ་སྦྱོར་གཞི་ཆོས་སྐུ་ལ་མི་བྱེད་པ་
ཅི་སྟེ་ཞེ་ན། མཁྱེན་གསུམ་གྱིས་མངོན་རྟོགས་མཐའ་དག་བསྡུས་པར་ཤེས་པར་བྱ་བའི་དོན་དུའོ། །ཞེས་གསུངས་ཀྱང་བསྡུས་པ་ལ་བྱེད་པའི་རྒྱུ་མཚན་ཅི་ཞིག་ཡིན། དེས་ན་མདོར་བཤད་པ་ལས་།
རྒྱུ་མཚན་གཞན་སྙེད་པ་མ་ཡིན་ནོ། །སྐབས་གསུམ་པའི་འགྲེལ་པའི་རྣམ་པར་བཤད་པའོ། །
༈ རྣམ་ཀུན་སྟོན་པ་ནི་ཐམས་ཅད་མཁྱེན་པ་ཉིད་གསུམ་ཐོས་བསམ་གྱིས་ཡོངས་སུ་ཤེས་པ་ནི་ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་པས་རྣམ་ཀུན་ཞེས་སོ། །དགོས་པ་ཅིའི་ཆེད་དུ་ཞེ་ན་
དབང་དུ་གྱུར་པ་གོམས་པ་ལྷུན་གྲུབ་ཐོབ་པར་བྱ་བའི་ཕྱིར་རོ། །ཚུལ་ཇི་ལྟར་བསྒོམ་ཞེ་ན་བསྡུ་བའི་སྒོ་ནས་སོ། །གང་བསྡུ་ཞེ་ན་ཡང་རྣམ་པ་ཐམས་ཅད་དང་ལམ་དང་གཞི་ཤེས་པའོ། །འདི་ལ་གསུམ་སྟེ། སྦྱོར་

༄༅། །བའི་རང་བཞིན་དང་། དང་པོ་སྒོམ་པའི་ས་མཚམས་དང་། རྟགས་བསྒོམ་རིམ་དང་བཅས་པའོ། །དང་པོ་ལ་གསུམ་སྟེ། ཡུལ་དང་། ཡུལ་ཅན་སྦྱོར་བ་དང་། སྔོན་འགྲོའི་ཆོས་སོ། །དང་པོ་ལ་
གསུམ་སྟེ། བསྟན་པ་དང། བཤད་པ་དང་། བསྡུ་བའོ། །དང་པོ་ལ་མཚན་ཉིད་སྟོན་པ་ནི་གཞི་ནི་བདེན་པ་བཞིའོ། །དེ་ཤེས་པ་ནི་མཁྱེན་པ་གསུམ་མོ། །བདེན་བཞི་དང་མཁྱེན་གསུམ་གྱི་བྱེ་བྲག་རྣམས་ནི་
རྣམ་པ་ཞེས་བྱ་སྟེ་དེའི་མཚན་ཉིད་དོ། །དབྱེ་བ་སྟོན་པ་ནི་དབྱེ་གཞི་ནི་རྣམ་པ་དེ་ནིའོ། །གྲངས་ཀྱི་དབྱེ་བ་ནི་རྣམ་པ་གསུམ་དུ་འདོད་དོ། །འབྱེད་པའི་རྒྱུ་མཚན་ནི་ཀུན་མཁྱེན་ཉིད་ནི་རྣམ་གསུམ་ཕྱིར་ཞེས་པའོ། །
འགྲེལ་བར་རྩ་བའི་གཞི་ཞེས་པའི་དོན་རྟགས་ནས་སོགས་པའི་བར་རོ། །ཤེས་པའི་དོན་བརྗོད་པ་ནི་དམིགས་པའི་ཡེ་ཤེས་ཀྱི་ཞེས་སོ། །གཉིས་པ་ལ་གཉིས་ཏེ། དངོས་དང་། རྩོད་པ་སྤངས་པའོ། །དང་བོ་ལ་
གསུམ་སྟེ། གཞི་ཤེས་དང་། ལམ་ཤེས་དང་། རྣམ་མཁྱེན་གྱི་རྣམ་པ་རྒྱས་པར་བཤད་པའོ། །དང་པོ་ནི་རྣམ་པ་རྣམས་ཞེས་སོགས་ཏེ་འདི་ལ་བསྟན་བཤད་བསྡུ་བ་གསུམ་ལས། དང་པོ་ལ་གཉིས་ལས་མདོ་དྲངས་

པ་ནི་མེད་པའི་ཞེས་ཏེ་མདོ་དྲངས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ། །བཀའ་སྩལ་པ་ནམ་མཁའ་མེད་པའི་ཕྱིར་རོ། །ཐ་མར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མི་
གཡོ་བའི་ཕ་རོལ་ཏུ་ཕྱིན་པའོ། །ཆོས་ཀྱི་དབྱིངས་ཡེ་ནས་གནས་པའི་ཕྱིར་རོ་ཞེས་པས་མི་གཡོ་བའི་བར་རོ། །གཉིས་པ་མཚམས་གཅད་པ་ནི་བདེན་པ་གསུམ་པོ་སོ་སོ་ལ་བཞི་དང། །ལམ་ལ་དེ་ནི་བཅོ་།
ལྔར་བཤད་ཅེས་སོ། །རྒྱས་པར་བཤད་པ་ལ་གཉིས་ལས། བདེན་པ་དང་པོ་གསུམ་གྱི་རྣམ་པ་རྒྱས་པར་བཤད་པ་ནི་གསུམ་ལས་སྡུག་བསྔལ་གྱི་རྣམ་པ་ནི་བདེན་པ་ནི་མེད་པ་ནི་རྟག་པ་མེད་པའི་མི་རྟག་པ་ཡིན་
ཏེ། དབུས་མཐའ་ལས། མི་རྟག་དོན་ནི་མེད་དོན་དང་། །སྐྱེ་ཞིང་འཇིག་པའི་ཆོས་ཅན་དང་། །དྲི་བཅས་དྲི་མ་མེད་རྣམས་ཀྱིས། །རྩ་བའི་ཁོ་ནར་གོ་རིམ་བཞིན། །བཤད་པས་སོ། །དོན་དམ་པར་སྡུག་བསྔལ་
སྣ་ཚོགས་མི་སྐྱེ་བས་ཀུན་རྫོབ་ཏུ་སྡུག་བསྔལ་མཚོན་ནོ། །བྱིན་གྱིས་རློབ་པ་པོའི་བདག་དོན་གཞན་གྱིས་དབེན་པ་ནི་སྟོང་པའོ། །བདག་ཡོད་ལ་བཀོད་པའི་རྐྱེན་གྱིས་མི་རྫི་བ་ནི་བདག་མེད་དོ། །ཀུན་འབྱུང་གི་

༄༅། །རྣམ་པ་ལ་བཞི་ལས་དོན་དམ་པར་སྡུག་བསྔལ་གྱི་གནས་ཏེ་རྒྱུ་མེད་པས་ཀུན་རྫོབ་ཏུ་མཚོན། ནམ་མཁའ་ལ་སྡུག་བསྔལ་ཀུན་འབྱུང་བ་མེད་པ་ལྟར་ཀུན་འབྱུང་དོན་དམ་དུ་མེད་པས་ཀུན་རྫོབ་ཏུ་
ཡོད་པ་མཚོན་ནོ། །བརྗོད་པ་ནི་རྟོགས་སྤྱོད་དེ་དེའི་སྡུག་བསྔལ་དུ་དྲག་ཏུ་རབ་ཏུ་སྐྱེ་བས་དོན་དམ་པར་རྟོགས་སྤྱོད་མེད་པས་རབ་སྐྱེ་མེད་པས་ཐ་སྙད་དུ་ཡོད་པར་བསྟན་ནོ། །དོན་དམ་པར་ཉོན་མོངས་ཅན་གྱི་མིང་
བཞིའི་ཕུང་པོ་མེད་པས་རྐྱེན་མེད་པར་བསྟན་པས་ཐ་སྙད་དུ་ཡོད་པ་མཚོན་ནོ། །འགོག་པའི་བཞི་ལས་འགོག་པའི་ཉོན་མོངས་འགགས་པས་དེ་རྒྱུད་གཞན་དུ་འགྲོ་བ་མེད་པའི་ཕྱིར་རོ་ཞེས་འཕགས་པས་བཤད་
དོ༑ ༑ཞི་བ་ནི་སྡུག་བསྔལ་གྱིས་མི་འཕྲོག་པའོ། །དྲི་མ་དྲི་ང་བར་དོན་དམ་པར་མི་ཟད་པར་ཐ་སྙད་དུ་ཟད་ཅིང་བྲལ་བའི་གྱ་ནོམ་མཚོན་ནོ། །ངེས་འབྱུང་ནི་རྟག་པའི་གནས་སུ་ངེས་པར་འབྱུང་བ་ཡིན་པས་འཁོར་
བར་རུའུ་ལོག་བྱས་ནས་སྐྱེ་བ་མེད་པ་འདིར་བཤད་དོ། །བསྟན་བཅོས་སུ་ཡུལ་དེ་རྣམས་ཀྱིས་ཤེས་པ་མཚོན་ནོ། །གཉིས་པ་ལམ་བདེན་གྱི་རྣམ་པ་རྒྱས་ལ་གསུམ་སྟེ། དབྱེ་བ་མདོར་བསྟན་པ་དང་། །སོ་སོའི་

རྣམ་པ་རྒྱས་པར་བཤད་པ་དང་། མཇུག་བསྡུ་བའོ། །དང་པོ་ནི་ལམ་རྣམ་པ་གསུམ་མོ་ཞེས་སོ། །གསུམ་པོ་གང་ཞེ་ན་ཉོན་མོངས་པའི་གཉེན་པོར་ཟག་པ་མེད་པའི་ལམ་ཅིག་དང་རང་སངས་རྒྱས་དེ་དག་
གི་ཤེས་བྱའི་སྒྲིབ་པའི་གཉེན་པོ་ཉིད་དུ་བསྒོམ་པའི་ལམ་ཟག་པ་དང་བཅས་པ་དང་བསྒོམ་པའི་ལམ་ཟག་པ་མེད་པ་དང་གཉིས་ཡིན་པས་ཞེས་སོ། །རང་སངས་རྒྱས་ཀྱི་ཤེས་བྱའི་སྒྲིབ་པའི་གཉེན་པོ་འདིར་།
འཆད་པ་ཅི་སྟེ་ཞེ་ན་ཐམས་ཅད་ཤེས་པ་ཉིད་ཀྱི་ཁྱད་པར་རང་སངས་རྒྱས་ཀྱི་རྟོགས་པ་རྣམས་ཀྱང་བསྡུས་པས་དེའི་ཕྱིར་ཞེས་པའོ། །གལ་ཏེ་སྒོམ་ལམ་ཟག་བཅས་ཡིན་ཚོད་དུ་མཐོང་ལམ་ཡང་ཅི་སྟེ་མ་ཡིན་སྒྱུ
ཞེ་ན་མཐོང་ལམ་གྱི་མཉམ་བཞག་ཡེ་ཤེས་བར་ཆད་མེད་པར་འབྱུང་བས་ཟག་མེད་ཁོ་ནར་བཤད་ལ། སྒོམ་ལམ་ནི་དུས་རིང་པོར་བསྒོམས་པས་མཉམ་བཞག་ལས་ལངས་པ་ན་གཉིས་སྣང་འབྱུང་བས་ཟག་
བཅས་སུ་ཡང་བཞག་གོ །ཟག་བཅས་ཀྱི་དོན་ནི་སྣང་བཅས་འཇིག་རྟེན་པ་ཉིད་དུ་བྱ་སྟེ། ཇི་སྐད་དུ་བདེན་པ་མཐོང་བ་སྒོམ་པ་ལས་ཉོན་མོངས་སྤངས་པ་ཞེས་བཤད་པའོ། །སྒོམ་པའི་ལམ་ནི་རྣམ་གཉིས་ཏེ། །

༄༅། །འཇིག་རྟེན་པ་དང་དེ་ལས་འདས། །མཐོང་ཞེས་བྱ་བ་ཟག་པ་མེད། །ཅེས་བཤད་པས་སོ། །གལ་ཏེ་ཉོན་མོངས་པའི་སྒྲིབ་པའི་གཉེན་པོ་ལམ་ཟག་བཅས་མི་འཆད་པ་ཅི་སྟེ་ཞེ་ན། ཤེས་བྱའི་སྒྲིབ་
པའི་གཉེན་པོ་ཟག་བཅས་ཀྱི་ལམ་གྱིས་དེ་མཚོན་པ་ཡིན། ཉོན་སྒྲིབ་ཀྱི་གཉེན་པོའི་ལམ་ཟག་མེད་ཀྱིས་ཀྱང་ཤེས་སྒྲིབ་ཀྱི་གཉེན་པོའི་ལམ་མཚོན་ནོ། །སྣོལ་མར་འཆད་པ་ནི་ཚེགས་ཆུང་བར་བྱ་བའི་ཕྱིར་རོ། །
གཞན་འབྲེལ་མེད་ནོར་བ་ནི་ཁོ་བོས་དོར་རོ། །གཉིས་པ་ལ་གསུམ་ལས་ཉོན་སྒྲིབ་གཉེན་པོ་མཐོང་ལམ་ནི་གསུམ་ཡོད་པ་དེ་ལ་དང་པོ་ལ་ཞེས་ལམ་བདེན་གྱི་ལམ་ནི་བྱེད་པ་པོར་འཛིན་པའི་གཉེན་པོ་ཡིན་པས་
བྱེད་པ་པོ་མེད་པར་བཤད་དོ། །རིགས་པ་ནི་ཤེས་པ་པོར་འཛིན་པའི་གཉེན་པོ་ཡིན་པས་དེར་བཤད་དོ། །སྒྲུབ་པ་ནི་དོན་དམ་པར་ཕྱིན་ཅི་མ་ལོག་པར་འཕོ་བ་མེད་པར་བཤད་པས་ཐ་སྙད་དུ་ཡོད་པ་བསྒྲུབ་པའོ། །ངེས་
འབྱིན་དོན་དམ་པར་ཉོན་མོངས་འདུལ་བའི་སྒོ་ནས་མྱང་འདས་རྟག་པར་ངེས་པར་འབྱིན་པ་མེད་པར་བཤད་པས་ཐ་སྙད་དུ་ཡོད་པ་བསྟན་ནོ། །གཉིས་པ་ཤེས་སྒྲིབ་ཀྱི་གཉེན་པོ་ཟག་བཅས་ནི་ཕྱི་གཟུང་བ་རྨི་ལམ་

གྱི་རྣམ་པ་དང་འདྲ་སྟེ་ངོ་བོ་ཉིད་མེད་པ་དང་གཞན་ལའང་སྦྱར་རོ། །ངོ་བོ་ཉིད་མེད་པ་ལ་སོགས་པ་ཕྱི་མ་ཕྱི་མའི་འཐད་པ་སྔ་མ་སྔ་མ་སྟེ། རྒྱན་ལས། ཕྱི་མ་ཕྱི་མའི་རྟེན་ཡིན་པས། །ངོ་བོ་ཉིད་ནི་མེད་པ་ཡིས། །སྐྱེ་
མེད་འགག་མེད་བཟོད་ནས་ཞི། །རང་བཞིན་མྱ་ངན་འདས་པ་འགྲུབ། །ཅེས་སོ། །གལ་ཏེ་རང་རྒྱལ་གྱི་ལམ་འཆད་པའི་སྐབས་སུ་གཟུང་བའི་ཡུལ་དེ་འདྲ་བར་བསྟན་པ་ནི་མ་འབྲེལ་ལོ་ཞེ་ན། དེའི་ལམ་གྱིས་།
ཕྱི་གཟུང་བ་དེ་ལྔ་དང་འདྲ་བར་རྟོགས་པའི་ཕྱིར་རོ། །དེས་ན་ལྔ་རྟོགས་པའི་ལམ་བདེན་ལ་བྱེ་བྲག་ལྔ་ཡོད་པ་ནི་དོན་གྱི་རིམ་པ་ཡིན་ལ། དེ་རང་རིག་པའི་ཚུལ་དུ་རྟོགས་པ་ལྔ་ནི་ལམ་ཤེས་པའི་རྣམ་པའོ། །
ཐམས་ཅད་དུ་དེ་བཞིན་སྦྱར་རོ། །སྤྱིར་ཤེས་བྱའི་སྒྲིབ་པ་གཟུང་རྟོག་གི་གཉེན་པོ་ཡིན་གྱི་བྱེ་བྲག་ཏུ་མི་སྟོན་པས་སྤྱིར་ཞེས་བྱའོ། །གསུམ་པ་ཤེས་སྒྲིབ་ཀྱི་གཉེན་པོ་ཟག་མེད་ནི་གསུངས་པ་ལ་ཞེས་ཏེ་དང་པོ་དྲུག་མདོ་
ཚིག་གཉེན་པོ་ཡིན་ལ་ཕྱི་མ་དྲུག་འཆད་ཚིག་སྤང་བྱའོ། །ཉོན་མོངས་པ་མེད་པའི་རྣམ་པ་ནི་ཤེས་བྱའི་སྒྲིབ་པ་ཀུན་ནས་ཉོན་མོངས་པ་གཟུང་བ་རྣམ་པར་རྟོག་པའི་གཉེན་པོར་གྱུར་པ་ཡིན་ནོ། །ཐམས་

༄༅། །ཅད་ལ་དེ་ལྟར་སྦྱར་རོ། །རྣམ་བྱང་ནི་སྦྱིན་སོགས་སོ། །བག་ཆགས་ནི་ས་བོན་ནོ། །གཟུགས་ལ་སོགས་པ་དབྱེ་བའི་སྤོང་པའོ། །རང་གིས་རྟོག་པ་ནི་ངས་གཟུགས་སོགས་འདི་ལྟར་རྟོགས་སོ་
ཞེས་པའོ། །གཟུང་བའི་ཁ་དོག་ལ་སོགས་པ་སྔར་ཡོད་ཉམས་པའོ། །སྤང་བྱ་དང་གཉེན་པོ་དགྲ་དོད་སོ་སོར་ངེས་པ་ཞེས་སོ། །གསུམ་པ་མཇུག་སྡུད་པ་ནི་དེ་ལྟར་ན་ཞེས་སོགས་སོ། །གསུམ་པ་སྤྱིའི་མཇུག་
སྡུད་པ་ནི་སྤྱིར་ན་ཞེས་སོགས་སོ། །གཉིས་པ་ལམ་ཤེས་རྣམ་པ་ནི་དེའི་འོག་ཏུ་ཞེས་སོགས་ཏེ། འདི་ལ་གཉིས་ཏེ། དངོས་དང་རྩོད་པ་སྤངས་པའོ། །དང་པོ་ལ་བསྟན་བཤད་བསྡུ་བ་གསུམ་ལས་དང་པོ་ནི་
ཀུན་འབྱུང་གི་རྣམ་པ་ལ་ནི་དེ་དག་བརྒྱད་ཅེས་མདོ་ནས་བསྒྲགས་སོ་ཞེས་གཞན་ལའང་སྦྱར་རོ། །འདིར་མདོ་མི་དགོས་པར་དགོངས་ནས་མ་དྲངས་སོ་ཞེས་སོ། །འགྲེལ་བར་ཀུན་འབྱུང་བའི་བདེན་པ་ལ་རྣམ་
པ་བརྒྱད་ཁོང་དུ་ཆུད་པར་བྱའོ། །གཞན་ལའང་སྦྱར་རོ། །གལ་ཏེ་སྡུག་བསྔལ་ཀུན་འབྱུང་དེ་བཞིན་དུ། །འགོག་དང་ལམ་སྟེ་དེ་ལྟར་ན། །བདེན་པ་ཇི་ལྟ་མངོན་རྟོགས་རིམ། །ཞེས་པ་དང་། ནད་ནི་ཤེས་བྱ་ནད་

ཀྱི་རྒྱུ་ནི་སྤང་བྱ་ལ། །བདེར་གནས་འཐོབ་བྱ་སྨན་གྱི་རྒྱུ་ནི་བསྟེན་པར་བྱ་བ་ལྟར། །ཞེས་པ་དང་མ་མཐུན་ནོ་ཞེ་ན། ཀུན་ནས་ཉོན་མོངས་པ་གོ་ཞེས་སོགས་ཏེ། སྔ་མ་མཐོང་ལམ་སྐྱེ་བའི་རིམ་པས་བཞག་
ལ་ཕྱི་མ་ནི་བཤད་པའི་རིམ་པས་སོ། །འདིར་ནི་རྒྱུ་འབྲས་དོན་གྱི་རིམ་པའོ། །གཉིས་པ་རྒྱས་བཤད་ནི་ངེས་པ་ཞེས་སོགས་ཏེ་ཀུན་འབྱུང་སྤང་བྱ་དང་ལམ་རྒྱུད་ལ་རྟེན་བྱ་དང་སྡུག་བསྔལ་ཤེས་པར་བྱ་བ་དང་
འགོག་པ་མངོན་དུ་བྱ་བ་ཡིན་པས། སྤང་བྱ་དང་གཉེན་པོ་དང་འཐད་པ་དང་འཐད་པ་ལས་བྱུང་བ་དང་། རང་དང་སྤྱིའི་མཚན་ཉིད་དང་། སྟོང་ཉིད་དྲི་བྲལ་གྱི་སྒོ་ནས་སྟོན་ནོ་ཞེས་འབུམ་པ་གསུངས་པ་གཞུང་
དང་མཐུན་ནོ། །དེ་ལ་དང་པོ་བརྒྱད་ནི་གཉེན་པོ་མདོ་ཚིག་གོ །ཕྱི་མ་བརྒྱད་ནི་སྤང་བྱ་འཆད་ཚིག་གོ །དེ་ལ་རྒྱུ་གང་ཡིན་པ་སྟེ་ཞེས་རྒྱུ་ནི་སྲེད་པ་ཡིན་ལ་དེ་ཡུལ་དང་ལུས་ལ་སྲེད་པའོ། །དང་པོ་ལ་གཉིས་ལས་
ལུས་མ་ཐོབ་པ་ལ་སྲེད་པ་ནི་ཡུལ་ལྔ་ཐོབ་ན་ཅི་མ་རུང་སྙམ་དུ་སྲེད་པ་ནི་འདུན་པའོ། །ཡུལ་ལྔ་ཐོབ་པ་ལ་འདི་དང་མ་བྲལ་ན་ཅི་མ་རུང་སྙམ་དུ་སྲེད་པ་ནི་འདོད་ཆགས་སོ། །འཆི་ཁའི་སེམས་གསལ་བ་ན་བྱེ་བྲག་

༄༅། །ཅན་དང་མི་གསལ་བ་ན་བྱེ་བྲག་མེད་པའི་ལུས་ལ་སྲེད་པའི་དགའ་བའོ། །དེ་རྣམས་ཀྱི་གཉེན་པོར་གྱུར་གསུམ་དང་ཞེས་སོ། །དེ་གང་ཞེ་ན་འདུན་པའི་གཉེན་པོ་འདོད་ཆགས་དང་བྲལ་དེ་གྲོགས་འདོད་
ཆགས་མེད་ན་གྲོགས་ཅན་འདུན་པ་མི་འབྱུང་བས་སོ། །འདོད་ཆགས་ཀྱི་གཉེན་པོ་ནི་གནས་པ་འདུན་པ་ཡིན་པས་འདུན་པ་མེད་པ་སྟེ་རྒྱུ་མེད་ན་འབྲས་བུ་མི་འབྱུང་བས་སོ། །ཡང་ན་དེ་གཉིས་སྣོལ་བའོ། །
དགའ་བའི་གཉེན་པོ་མ་འོངས་པའི་ལུས་ལ་དགའ་བ་ཞི་བའོ། །ཡང་ན་དགའ་བ་ནི་སྲེད་པ་ཡིན་ལ། དེ་ཡང་མ་ཞི་བ་སྟེ་ཉོན་མོངས་པ་སྤྱིའི་མཚན་ཉིད་ཡིན་པས་ཞི་བ་གཉེན་པོས་འཕགས་པས་བཤད་དོ། །ཡང་
ན་རྒྱུ་གང་ཡིན་པ་སྟེ་འདུན་པ་ལ་སོགས་དེ་རྣམས་ཀྱི་གཉེན་པོར་གྱུར་པ་འདོད་ཆགས་དང་བྲལ་བ་དང་མི་གནས་པ་དང་ཞི་བའི་རྣམ་པ་གསུམ་དང་ཞེས་འབྲེལ་ཡང་འཚམ་མོ། །ཀུན་འབྱུང་བ་ནི་འདོད་ཆགས་
ལ་སོགས་པ་གསུམ་ཡིན་ལ། དེའི་གཉེན་པོ་འདོད་ཆགས་མེད་པ་ལ་སོགས་པ་གསུམ་མོ། །རབ་ཏུ་སྐྱེ་ནི་ཡང་དག་པ་མ་ཡིན་པའི་ཀུན་ཏུ་རྟོག་པའོ། །དེའི་གཉེན་པོ་ཉོན་མོངས་པ་མེད་པ་སྟེ་བྱང་སེམས་ལ་ཉོན་

མོངས་པ་ནི་རྟོག་པ་ཡིན་པའི་ཕྱིར་རོ། །རྐྱེན་ནི་སེམས་ཅན་དུ་མངོན་པར་ཞེན་པའི་དེའི་གཉེན་པོ་སེམས་ཅན་མེད་པའི་རྣམ་པའོ་དེ་ལྟར་ན་མདོར་གཉེན་པོ་བཤད་པས་དོན་གྱི་རྣམ་པ་ཡིན་ལ་དེ་ཤེས་པའི་རྣམ་པ་
དང་སྤང་བྱ་ཡང་མཚོན་ནས་རྣམ་པ་སྟོན་ནོ་སྐད་དོ། །ལམ་བདེན་ནི་ཚད་མེད་པ་ཞེས་ཏེ་སེང་བཟང་གི་བཤད་ཚིག་ནི་སྔ་མ་ངོ་བོ་དང་ཕྱི་མ་འཐད་པ་བརྗོད་པར་བྱའོ། །བྱང་ཆུབ་སེམས་དཔའི་སེམས་ཅན་ཐམས་།
ཅད་ལ་མྱང་འདས་ཀྱི་གོ་སྐབས་འབྱེད་པའི་ལམ་གང་ཡིན་ཞེ་ན། སེམས་ཅན་ཚད་མེད་པ་མྱང་འདས་ལ་འགོད་པའོ། །ཇི་ལྟར་ཏེ་ཅིའི་ཕྱིར་སེམས་ཅན་ཐམས་ཅད་ལ་གོ་སྐབས་འབྱེད་པ་ཡིན་ཞེ་ན། ཆོས་
དབྱིངས་རྟག་ཆད་ཀྱི་མཐའ་གཉིས་དང་མ་འབྲེལ་བར་རྟོགས་པའི་ཕྱིར་རོ། །དེའི་ངོ་བོ་ཉིད་གཉིས་དང་ཞེས་སྦྱར་རོ། །བྱང་སེམས་རིག་པ་གང་ཡིན་ཞེ་ན་བདག་གཉིས་ཀས་སྟོང་པའི་ཆོས་དབྱིངས་ཐ་མི་དད་པར་
རྟོགས་པས་སྒྲིབ་པ་ཐམས་ཅད་ཀྱི་གཉེན་པོ་བྱེད་པའོ། །ཇི་ལྟར་ཏེ་ཅིའི་ཕྱིར་རིགས་པ་ཡིན་ཞེ་ན། ཉན་རང་ལྟར་ཆོས་ཉིད་ཕྱོགས་གཅིག་རྟོགས་པ་ལ་མཆོག་ཏུ་འཛིན་པ་མེད་པར་རྟོགས་པའི་ཕྱིར་རོ། །བྱང་

༄༅། །སེམས་སྒྲུབ་པ་གང་ཡིན་ཞེ་ན། བདག་གཉིས་ཀས་རྣམ་པར་མི་རྟོགས་པའོ། །ཇི་ལྟར་ཏེ་ཅིའི་ཕྱིར་སྒྲུབ་པ་ཡིན་ཞེ་ན་ཆོས་དབྱིངས་ཚད་མས་གཞལ་དུ་མེད་པར་རྟོགས་པའི་ཕྱིར་རོ། །བྱང་སེམས་
ངེས་པར་འབྱིན་པ་གང་ཡིན་ཞེ་ན། ཆོས་ཐམས་ཅད་ལ་ཆགས་པ་མེད་པར་རྟོགས་པའི་ཕྱིར་རོ། །དེ་ལ་འཐད་པ་མ་བརྗོད་པའི་གདུལ་བྱ་ཉེ་བའི་བསམ་པས་ཡིན་ནོ། །དུཿབ་ལ་གཉིས་ཏེ། རང་མཚན་དང་། སྤྱི་
མཚནགྱི་རྣམ་པའོ། །དང་པོ་ནི་མི་རྟག་པ་ལ་སོགས་པ་བཞིའོ། །གལ་ཏེ་སྟོང་དང་བདག་མེད་བདེན་པ་གཞན་གསུམ་གྱིའང་ཡིན་བཞིན་དུ་སྡུག་བསྔལ་ཁོ་ནའི་ཆོས་སུ་འཆད་པ་ཅི་སྟེ་ཞེ་ན། ལམ་གྱི་རྟོགས་པས་
བཞག་པའོ། །གཉིས་པ་ནི་མི་རྟག་པ་མི་རྟག་པས་སྟོང་པ་ལ་སོགས་པ་མཚན་ཉིད་མེད་པའོ། །ཀུན་རྫོབ་དང་དོན་དམ་ལ་རང་མཚན་དང་སྤྱི་མཚན་གྱི་ཐ་སྙད་བྱས་པར་ཟད་དོ། །འགོག་བདེན་གྱི་རྣམ་པ་ལ་
གཉིས་ལས་འགོག་པ་ནི་བྱང་སེམས་ཉོན་མོངས་དང་དེའི་གཞི་ཟག་བཅས་ཀྱི་ཕུང་པོ་ཡང་འགོག་པ་ཡིན་པས་དངོས་པོ་འགོག་པའོ། །ནང་གི་དངོས་པོའི་དྲི་མ་དགག་སྟེ་བྲལ་བས་ནང་སྟོང་པ་ཉིད་ཅེས་སྦྲེལ་

ཏེ་དགག་ཅེས་པ་ཐམས་ཅད་འདིར་དྲི་མ་དང་བྲལ་བ་ལ་བྱའི་ཚད་མའི་དགག་བྱར་བྱེད་པ་མ་ཡིན་ནོ། །བྱང་སེམས་ཞི་བ་ནི་མངོན་པར་ཞེན་པའི་དྲི་མ་བརྒྱད་ཞི་བ་སྟེ། དང་པོ་བརྒྱད་མདོ་ཚིག་ལ་ཕྱི་མ་བརྒྱད་མདོའི་
དོན་བརྗོད་པའོ། །དེ་ཡང་བདག་དེ་ཁོ་ནར་མ་གྲུབ་པས་བཏགས་པའི་བདག་སྟོང་པ་ཉིད་ལ་མངོན་པར་ཞེན་པའི་དྲི་མ་བཀག་སྟེ་བྲལ་བས་སྟོང་པ་ཉིད་སྟོང་པ་ཉིད་ཀྱི་རྣམ་པ་སྟེ་ཞེས་གཞན་ལའང་སྦྱར་རོ། །བྱང་སེམས་
གྱ་ནོམ་ནི་རྟོགས་པའི་དྲི་མ་དང་ཡང་བྲལ་བ་སྟེ་སྟོང་ཉིད་བྱེད་པ་པོ་གཞན་གྱིས་བྱས་ཞེས་མངོན་པར་ཞེན་པ་དགག་པས་རང་བཞིན་སྟོང་པ་ཉིད་ཀྱི་རྣམ་པའོ། །བྱང་སའི་ངེས་འབྱུང་ནི་རྟོགས་པ་ལས་ཀྱང་
ངེས་པར་འབྱུང་བར་འདོད་དོ་གསུངས་སོ། །དེ་ཡང་བཏགས་པའི་བདག་འཁྲུལ་ཞེས་བྱའོ། །ཅིར་ཞེ་ན་གཟུགས་ལ་སོགས་པ་ཡུལ་དུ་འཁྲུལ་པའི་དྲི་མ་དགག་པས་ཆོས་ཐམས་ཅད་སྟོང་པ་ཉིད་ཀྱི་རྣམ་པ་
སྟེ་ཞེས་སོ། །གཟུགས་སུ་རུང་བ་ལ་སོགས་པའི་མཚན་ཉིད་འཁྲུལ་པའི་དྲི་མ་དགག་པས་རང་གི་མཚན་ཉིད་སྟོང་པ་ཉིད་ཀྱི་རྣམ་པ་དང་། །འདས་པ་ལ་སོགས་པ་དུས་སུ་འཁྲུལ་པའི་དྲི་མ་དགག་པས་མི་དམིགས་

༄༅། །པ་སྟོང་པ་ཉིད་ཀྱི་རྣམ་པ་དང་ཞེས་སོ། །རྟེན་འབྲེལ་འདུས་པའི་ངོ་བོ་ཉིད་དུ་འཁྲུལ་པའི་དྲི་མ་འགག་པ་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་རྣམ་པ་ཅིག་སྟེ་ཞེས་སོ། །གསུམ་པ་མཇུག་བསྡུ་
བ་ནི་སྤྱིར་ན་ཞེས་སོགས་སོ། །གཉིས་པ་རྩོད་སྤང་ནི་བདེན་པ་གཞན་གསུམ་གྱི་ཆོས་ཀྱི་ཁྱད་པར་འདི་ལམ་དང་ལམ་ཤེས་པའི་རྣམ་པར་མི་འཐད་དོ་ཞེ་ན། ལན་ནི་བདེན་པ་དང་པོ་གསུམ་གྱི་ཆོས་འདི་རྣམ་པ་
ལམ་ཤེས་ཀྱི་རྟོགས་བྱ་ཡིན་པ་སྐད་དུ་བཏགས་ནས་སྟོན་ནོ། །རྒྱུ་མཚན་ནི་ཡུལ་དང་ཡུལ་ཅན་གྱི་འབྲེལ་བ་སྟེ། ལམ་ཤེས་ཀྱི་ཡུལ་ལམ་བདེན་ཡིན་ལ་དེའི་ཡུལ་བདེན་པ་དང་པོ་གསུམ་ཡིན་པའི་ཕྱིར་རོ། །
དགོས་པ་ནི་ལམ་ཤེས་ཀྱི་རྟོགས་བྱ་ལམ་བདེན་ལ་ཉེར་དགུ་འབྱུང་བ་དེ་བདེན་པ་དང་བོ་གསུམ་གྱི་སྟེང་དུ་ཉེར་དགུ་འབྱུང་བས་ཡིན་ནོ་སྙམ་དུ་ཡུལ་དང་ཡུལ་ཅན་གྱི་འབྲེལ་བ་གོ་བ་ཡིན་ནོ། །དངོས་ལ་གནོད་
པ་ནི་གསུམ་པོའི་རྣམ་པ་ལམ་ཤེས་ཀྱི་རྟོགས་བྱར་འགལ་བའོ། །དེས་ན་ཡུལ་ཅན་ལམ་ཤེས་ཀྱི་རྟོགས་བྱའི་མིང་གིས་ཡུལ་ལམ་བདེན་གྱི་རྟོགས་བྱ་ལ་བཏགས་སོ་གསུངས་སོ། །ཀུན་འབྱུང་དང་ལམ་གྱི་བརྒྱད་

དང་བདུན་པོ་འདི་དངོས་སུ་བཤད་ཅེས་ཁ་ཅིག་འཆད་དོ། །སྡུག་བསྔལ་ཀུན་འབྱུང་གཉིས་ཀྱི་ཆོས་འདི་རྣམས་ཡུལ་བསྟན་པས་ཡུལ་ཅན་ལམ་བདེན་དང་ལམ་ཤེས་པའི་རྣམ་པ་མཚོན་ནས་བསྟན་ནོ་ཞེས་ཁོ་བོས་
རྟོགས་སོ། །རྣམ་མཁྱེན་གྱི་རྣམ་པ་ལ་བསྟན་བཤད་བསྡུ་བ་གསུམ་ལས་དང་བོ་གཉིས་ལས་མདོ་དྲངས་པ་ནི་དྲན་པ་ཞེས་སོགས་ཏེ་མདོ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་དྲན་པ་ཉེ་བར་བཞག་པ་བཞིའི་
ཕ་རོལ་ཏུ་ཕྱིན་པའོ་ཞེས་ཞུས་པའི་ལན་དུ་ལུས་དང་ཚོར་བ་དང་སེམས་དང་ཆོས་དམིགས་སུ་མེད་པའི་ཕྱིར་རོ་ཞེས་པ་ནས་སངས་རྒྱས་ཉིད་ཀྱི་ཕ་རོལ་ཏུ་ཕྱིན་པའོ། །ལན་དུ་ཆོས་ཐམས་ཅད་མངོན་པར་སངས་
རྒྱས་པའི་ཕྱིར་རོ་ཞེས་པའི་བར་རོ། །གཉིས་པ་མཚམས་བཅད་པ་ནི་སློབ་པ་རྣམས་ལ་རྣམ་པ་དེ་སུམ་ཅུ་བདུན་དག་ཏུ་བཞེད་ཅེས་ཏེ་གཉིས་པོ་ལའང་སྦྱར་རོ། །གལ་ཏེ་དེ་སངས་རྒྱས་ཁོ་ནའི་ཡིན་པས་
གསུམ་གྱི་ཇི་ལྟར་ཡིན་ཞེ་ན། ཀུན་མཁྱེན་གསུམ་དུ་ཕྱེ་བས་ན་ཞེས་སོ། །རྣམ་མཁྱེན་གྱི་རྣམ་པ་མཁྱེན་པ་གསུམ་དུ་ཕྱེ་བ་མི་འཐད་དོ་ཞེ་ན་ལམ་གྱི་བདེན་པའི་རྗེས་མཐུན་པར་ཞེས་ཏེ། རྣམ་མཁྱེན་གྱི་

༄༅། །རྟོགས་བྱ་ཡུལ་ལམ་བདེན་ལ་མཁྱེན་པ་གསུམ་གྱིས་བསྡུས་པའི་ལམ་བདེན་གྱི་རྣམ་པ་ཚན་པ་གསུམ་ཡོད་པས། ཡུལ་ཅན་རྣམ་མཁྱེན་གྱི་རྣམ་པ་ལ་ཡང་ཚན་པ་གསུམ་དུ་ཕྱེ་བ་ཡིན་ཏེ་ཐམས་ཅད་མཁྱེན་
པ་ཉིད་གསུམ་གྱིས་བསྡུས་པའི་ལམ་ཡིན་པའི་སྒོ་ནས་ཞེས་བཤད་པས་སོ་ཞེས་གསུངས་སོ། །གལ་ཏེ་བདེན་པ་གསུམ་གྱི་རྣམ་པ་མི་འཆད་པར་ལམ་ཁོ་ན་འཆད་པ་ཅི་སྟེ་ཞེ་ན། ལམ་བདེན་གྱི་ནི་ལམ་གྱི་
གནས་སྐབས་སུ་སྒོམ་པའི་དགོས་པ་ཡོད་པས་བརྗོད་དོ་གསུངས་སོ། །རྣམ་པ་བརྒྱད་ཅུ་པོ་ཐམས་ཅད་གཞི་ཤེས་ལམ་ཤེས་ཀྱིས་ཡུལ་དུ་མ་བྱས་པ་ཡིན་ཞེས་ཁ་ཅིག་འཆད་པ་མི་འཐད་དེ། སློབ་མ་དང་བྱང་
སེམས་ལ་གཞི་ཤེས་ཀྱིས་བསྡུས་པ་སུམ་ཅུ་བདུན་དང་། །ལམ་ཤེས་པས་བསྡུས་པ་སུམ་ཅུ་བཞི་བཤད་པ་དང་འགལ་བས་སོ་གསུངས་སོ། །གཉིས་པ་རྒྱས་བཤད་ལ་གསུམ་སྟེ། གཞི་ཤེས་དང་། །ལམ་ཤེས་
དང༌། རྣམ་མཁྱེན་གྱིས་བསྡུས་པའི་ལམ་བདེན་གྱི་རྣམ་པ་རྒྱས་པར་བཤད་པའོ། །དང་པོ་ནི་མཁྱེན་པ་གཉིས་ཀྱི་རྣམ་པའང་རྣམ་མཁྱེན་གྱི་རྣམ་པར་བསྡུས་ནས་སྒོམ་པ་ཡིན་ནོ་ཟེར་རོ། །རྣམ་མཁྱེན་གྱི་

རྣམ་པ་ལ་གསུམ་དུ་ཕྱེ་བ་དེ་ལ་ཐམས་ཅད་ཤེས་པ་ཉིད་ལ་ཞེས་པ་ལ་བདུན་ཏེ། དངོས་པོ་ལ་ཡོངས་སུ་རྟོགས་པ་དང་། རྩོལ་བ་ལས་བྱུང་བ་དང་། ཏིང་ངེ་འཛིན་ཡོངས་སུ་སྦྱོང་བ་དང་། མངོན་པར་རྟོགས་པར་སྦྱོར་
བ་དང་། མངོན་པར་རྟོགས་པ་དང་འབྲེལ་བ་དང་། མངོན་པར་རྟོགས་པ་དང་། རྣམ་པར་དག་པར་ངེས་པར་འབྱིན་པའི་ལམ་མོ། །དང་པོ་ནི་བདུན་གྱི་དང་པོར་ཕུང་བོ་ལྔ་དངོས་པོ་ཡིན་པས་དངོས་པོ་དང་ཡོངས་
སུ་རྟོགས་པའི་ལམ་ལ་དྲན་པ་ཉེ་བར་བཞག་པ་རྣམ་པ་བཞིའོ། །དེ་ལ་བཞི་སྟེ་ངོ་བོ་དང་། དམིགས་པ་དང་། རྣམ་པ་ཇི་ལྟར་བསྒོམ་པའོ། །དེ་བསྒོམ་པའི་དགོས་པའོ། །དང་པོ་ནི་ཤེས་རབ་ཀྱིས་ཡོངས་སུ་
བཏགས་པ་ཞེས་ཏེ་དྲན་པ་ཉེར་བཞག་ཤེས་རབ་སྟེ་ཞེས་བཤད་ཀྱང་ཐོགས་མེད་ཀྱི་དྲན་པ་དང་ཤེས་རབ་མཚུངས་ལྡན་ལ་བཤད་དོ། །གཉིས་པ་ནི་ལུས་གཟུགས་ཀྱི་ཕུང་པོ་དང་། །ཚོར་བ་ཚོར་བའི་ཕུང་བོ་
དང་། སེམས་རྣམ་པར་ཤེས་པའི་ཕུང་པོ་དང་། ཆོས་འདུ་ཤེས་དང་འདུ་བྱེད་ཀྱི་ཕུང་པོའོ། །གསུམ་པ་ནི་ཉན་ཐོས་ཀྱིས་མི་སྡུག་པ་ལ་སོགས་པ་གང་ཟག་གི་བདག་མེད་དང་འབྲེལ་བར་བསྒོམ་ལ། བྱང་

༄༅། །ཆུབ་སེམས་དཔས་མཉམ་བཞག་ཏུ་སྤྱིའི་མཚན་ཉིད་དུ་དེ་བཞིན་ཉིད་བསྒོམ་མོ། །རྗེས་ཐོབ་དུ་རང་གི་མཚན་ཉིད་ལུས་རྣམ་པར་བམ་པ་ལ་སོགས་ལོག་པའི་ཀུན་རྫོབ་དང་། །སྐྲ་ལ་སོགས་མི་
གཙང་པར་ཡང་དག་ཀུན་རྫོབ་ཏུ་བསྒོམ་པའོ། །ཚོར་བ་ནི་འགྱུར་བ་ལ་སོགས་གསུམ་གྱིས་སྡུག་བསྔལ་བར་བསྒོམ་མོ། །སེམས་ནི་སྐད་གཅིག་དང་རྒྱུན་གྱིས་མི་རྟག་པར་བསྒོམ་མོ། །ཆོས་ནི་ངོ་བོར་གྱུར་།
པ་དང་དོན་གཞན་གྱིས་བདག་མེད་པར་བསྒོམ་མོ། །བཞི་པ་ནི་ཕྱིན་ཅི་ལོག་བཞི་སྤངས་ནས་བདེན་པ་བཞི་ལ་འཇུག་པར་བྱ་བའི་ཕྱིར་ཞེས་ཏེ། དབུས་མཐའ་ལས། བདེན་པ་བཞི་ལ་འཐུག་བྱའི་ཕྱིར། ཞེས་བཤད་
དེ་དེ་དྲན་པ་ཉེ་བར་བཞག་པ་བསྒོམ་ཡང་གནས་ངན་ལེན་ཕྱིར་ཞེས་པས་ལུས་དེ་ལྟར་བྱི་དོར་ལ་སོགས་པ་གཅེས་པར་བྱས་ཀྱང་མཐར་ཅིར་ཡང་མི་བཏུབ་པ་གཅིག་ཏུ་གྱུར་པ་རྟོགས་ནས་འོ་ན་འདི་དང་པོ་ནས་
གནས་ངན་ལེན་གྱི་རང་བཞིན་ཡིན་པས་སྡུག་བསྔལ་གྱི་རྟེན་ནོ་ཞེས་དེའི་མཚན་ཉིད་རྟོགས་པར་འགྱུར་རོ། །སྲེད་རྒྱུའི་ཕྱིར་ཞེས་ཏེ་ཚོར་བ་དེ་ལྟར་བསྒོམས་པས་ཚོར་བ་བདེ་བ་དང་སྡུག་བསྔལ་བ་དང་བཏང་

སྙོམས་ལ་རིམ་པ་ལྟར་ཡང་ཡང་མི་འབྲལ་བ་དང་སྤང་པ་ཐོབ་པར་སྲེད་པ་འབྱུང་ལ་དེ་ཡང་ཀུན་འབྱུང་ཡིན་ནོ་ཞེས་དེའི་མཚན་ཉིད་རྟོགས་པར་འགྱུར་རོ། །གཞིའི་ཕྱིར་དང་ཞེས་ཏེ་བདག་ཏུ་ཞེན་པའི་གཞི་སེམས་ཏེ་
དེ་ལ་བཏགས་པས་བདག་ཆད་པར་དོགས་པའི་འཇིགས་པ་མེད་པའི་ཕྱིར་ཕུང་པོ་ཐམས་ཅད་འགོག་པ་ལ་སྐྲག་པ་མེད་པའི་སྒོ་ནས་དེའི་མཚན་ཉིད་རྟོགས་པར་འགྱུར་རོ། །མ་རྨོངས་ཕྱིར་ཞེས་པས་ཆོས་དེ་ལྟ་བུར་
བསྒོམས་པས་ཉོན་མོངས་དང་རྣམ་བྱང་གི་ཆོས་སྤང་བྱ་དང་གཉེན་པོ་ལམ་ཡིན་ཞེས་དེའི་མཚན་ཉིད་རྟོགས་པར་འགྱུར་རོ། །གཉིས་པ་ནི་དེའི་འོག་ཏུ་རྩོལ་བ་ལས་བྱུང་བའི་ལམ་སྟོན་ནོ། །དེ་ཅི་སྟེ་ཞེ་ན་དྲན་པ་
ཉེར་བཞག་བཞི་ལ་ཞུགས་པ་ལ་བརྩོན་འགྲུས་འབྱུང་བས་ཞེས་ཏེ། འདི་ལ་བཞི་སྟེ། ངོ་བོ་དང་། །དམིགས་པ་དང་། །རྣམ་པ་ཇི་ལྟར་བསྒོམ་པ་དང་། །དགོས་པ་སྒྲ་དོན་གོ་རིམ་དང་བཅས་པའོ། །
དང་པོ་ནི་བརྩོན་འགྲུས་ཞེས་ཏེ་བརྩོན་འགྲུས་ནི། རྣམ་པ་བཞི་དག་རབ་ཏུ་འབྱུང་ཞེས་དང་། བརྩོན་འགྲུས་ཡང་དག་འཇོག་ཅེས་བྱ་ཞེས་སོ། །གཉིས་པ་ནི་མི་དགེ་བ་དང་དགེ་བ་སྐྱེས་པ་དང་མ་སྐྱེས་པ་དག་གོ །

༄༅། །གསུམ་པ་ལ་གཉིས་ལས་ཐུན་མོང་གི་རྣམ་པ་ནི་སྤྱིར་མི་དགེ་བ་སྐྱེས་པ་དང་མ་སྐྱེས་པ་དག་ཡང་དག་པར་སྤོང་བ་དང་མི་སྐྱེད་པ་དང་། །དེའི་གཉེན་པོའི་དགེ་བ་སྐྱེས་པ་དང་མ་སྐྱེས་པ་འཕེལ་བ་
དང་བསྐྱེད་པའི་དོན་དུ་འདུན་པ་བསྐྱེད་དོ། །འབད་དོ་བརྩོན་འགྲུས་རྩོམ་མོ་སེམས་རབ་ཏུ་འཛིན་ཏོ་མཉམ་པར་འཇོག་གོ་ཞེས་གསུངས་སོ། །གཉིས་པ་ཐུན་མོང་མ་ཡིན་པའི་རྣམ་པ་ནི་བྱང་ཆུབ་སེམས་དཔས་
རྟོགས་པ་སྤངས་པ་ལ་སོགས་པའི་དོན་དུ་འདུན་པ་སྐྱེད་པ་ལ་སོགས་པ་སྦྱར་རོ། །བཞི་པ་ནི་མི་དགེ་བ་སྐྱེས་པ་སྤོང་བར་བྱེད་པ་ལ་སོགས་པའོ། །སྒྲ་དོན་ནི་མི་དགེ་བ་སྐྱེས་པ་ཡང་དག་པར་སྤོང་བ་ཡང་ཕྱིར་དེའི་
མིང་གིས་སྤྱི་ལ་བཏགས་པའོ། །གོ་རིམ་ནི་དམིགས་པ་སྔ་མ་རགས་ཤིང་ཕྱི་མ་ཕྲ་བས་ཡིན་ནོ། །གསུམ་པ་ནི་དེའི་འོག་ཏུ་ཏིང་ངེ་འཛིན་ཡོངས་སུ་སྦྱོང་བའི་ལམ་སྟོན་ནོ། །དེ་ཅི་སྟེ་ཞེ་ན་བརྩོན་འགྲུས་དང་ལྡན་པ་ནི་
སེམས་ལས་སུ་རུང་བ་ཉིད་དུ་བྱས་པས་སོ། །འདི་ལ་བཞི་སྟེ་ངོ་བོ་ནི་ཏིང་ངེ་འཛིན་ཞེས་ཏེ་རྫུ་འཕྲུལ་རྐང་པ་ཏིང་ངེ་འཛིན་ཏོ་ཞེས་བཤད་དོ། །གཉིས་པ་དམིགས་པ་ནི་ཏིང་ངེ་འཛིན་གྱིས་གྲུབ་པའི་བྱ་བ་སྟེ་གཅིག་

ཏུ་གྱུར་ཅིང་མང་པོར་འགྱུར་བ་ལ་སོགས་པའོ། །གསུམ་པ་རྣམ་པ་ཇི་ལྟར་བསྒོམ་པ་ནི་འདུན་པ་ནི་གུས་པའི་བརྩོན་འགྲུས་ཀྱི་ཏིང་ངེ་འཛིན་གྱི་ཉེས་པ་ལྔ་སྤོང་བའི་འདུ་བྱེད་བརྒྱད་དང་ལྡན་པའི་སྟོད་ནས་མེ་འབར་བ་
ལ་སོགས་པའི་རྫུ་འཕྲུལ་གྱིས་སྐྱེད་པའི་རྒྱུ་རྐང་པ་དང་པོ་ཞེས་ཏེ་གཞན་ལའང་སྦྱར་རོ། །ཉེས་པ་ལྔ་སྤོང་འདུ་བྱེད་བརྒྱད། བསྟེན་པའི་རྒྱུ་ལས་བྱུང་བ་ཡིན་ཞེས་བཤད་དོ། །བརྩོན་འགྲུས་ནི་རྒྱུན་དུ་བྱེད་པའོ། ། །
སེམས་ནི་སྐྱེ་བ་གཞན་གྱི་ཏིང་ངེ་འཛིན་གྱི་བག་ཆགས་སོ། །སྤྱོད་པ་ནི་ཤེས་རབ་ཀྱིས་སྤྱད་པས་འཕྲོས་པ་མ་རྙེད་པའོ། །ཉེས་པ་ལྔ་ནི་ལེ་ལོ་དང་ནི་གདམས་ངག་རྣམས། །བརྗེད་དང་བྱིངས་དང་རྒོད་པ་དང་། །
འདུ་མི་བྱེད་དང་འདུ་བྱེད་དོ། །འདི་དག་ཉེས་པ་ལྔར་འདོད་དོ། །ཞེས་པ་ལྔས་བསྒོམ་གྱི་སྦྱོར་བ་ལ་མ་ཞུགས་པ་དང་། ཞུགས་པ་དང་། ཞུགས་པ་དངོས་གཞི་དང་། བྱིང་རྒོད་བྱུང་བ་དང་། སེམས་རྣལ་དུ་འདུག་
པའི་གནས་སྐབས་དང་ལྔ་བར་དུ་གཅོད་དོ། །གཉེན་པོ་འདུ་བྱེད་བརྒྱད་ནི། གནས་དང་དེ་ལ་གནས་པ་དང་། །རྒྱུ་དང་འབྲས་བུ་ཉིད་དུའོ། །དམིགས་པ་བརྗེད་པར་མ་གྱུར་དང་། །བྱིང་དང་རྒོད་པ་རྟོགས་པ་

༄༅། །དང་། །དེ་སྤོང་མངོན་པར་འདུ་བྱེད་དང་། །ཞི་ཚེ་རྣལ་དུ་འཇོག་པའོ། །ཞེས་ཏེ། རྩོལ་བའི་གནས་འདུན་པའོ། །གནས་པ་རྩོལ་བའོ། །འདུན་པའི་རྒྱུ་དད་པ་སྟེ་ཡིད་ཆེས་པར་གྱུར་ན་མངོན་པར་
འདོད་པའི་ཕྱིར་རོ། །རྩོལ་བའི་འབྲས་བུ་ཤིན་ཏུ་སྦྱངས་པ་སྟེ། བརྩོན་འགྲུས་བརྩམས་པས་ཏིང་ངེ་འཛིན་གྱི་ཁྱད་པར་འཐོབ་པའི་ཕྱིར་རོ། །བཞི་པོ་དེའི་ལེ་ལོ་སྤོང་ངོ། །དྲན་པ་ཤེས་བཞིན་སེམས་དཔའ་།
པའི་བཏང་སྙོམས་བཞིས་ཐ་མ་བཞི་སྤོང་ངོ་། །བཞི་པ་དགོས་པ་ནི་མངོན་ཤེས་ལ་སོགས་པ་ཐོབ་པར་བྱེད་པའོ། །བཞི་པ་ལ་བཞི་སྟེ། ངོ་བོ་དང་དམིགས་པ་དང་། རྣམ་པ་དང་། དབང་པོར་འཇོག་པའི་རྒྱུ་མཚན་ནོ། །
དང་པོ་ནི་དད་སོགས་ལྔའོ། །གཉིས་པ་ནི་ཐོགས་ཀྱིས་བདེན་བཞིར་བཤད་དོ། །བྱམས་པས་དཀོན་མཆོག་གསུམ་དང་། །བྱང་ཆུབ་སེམས་དཔའི་སྤྱོད་པ་དང། །ཐེག་ཆེན་གྱི་ཆོས་ཐོས་པ་དང་། །ཞི་གནས་
དང་ལྷག་མཐོང་གི་དམིགས་པ་སྟེ། །བྱང་ཆུབ་སྤྱོད་དང་ཐོས་མཆོག་དང་། །ཞི་གནས་ལྷག་མཐོང་དད་སོགས་ཀྱི། །གཞི་ཡིན་པར་ནི་ཤེས་བྱ་སྟེ། །དོན་སྒྲུབ་བྱེད་པའི་སྐབས་ཀྱིས་སོ། །ཞེས་བཤད་དོ། །དེ་

གཉིས་ཀྱང་བདེན་གཞིར་བཞག་མ་བཞག་གིས་ཡིན་ནོ་གསུངས་སོ། །གསུམ་པ་ནི་ཉན་ཐོས་ལྟར་ན་གང་ཟག་གི་བདག་མེད་དང་། བྱང་ཆུབ་སེམས་དཔའ་ལྟར་ན་བདག་མེད་མཐའ་དག་རྟོགས་པའི་རྣམ་པ་ཅན་
ནོ། །བཞི་པ་ནི་སྔ་མ་ཕྱི་མ་ལ་དབང་བྱེད་ཅིང་ཤེས་རབ་འཇིག་རྟེན་ལས་འདས་པ་ལ་དབང་བྱེད་པས་སམ་ཐམས་ཅད་ཀྱང་འཇིག་རྟེན་ལས་འདས་པའི་ཆོས་སྐྱེད་པ་ལ་དབང་བྱེད་པས་ནའོ། །ལྔ་པ་ནི་བདེན་པ་མངོན་
པར་རྟོགས་པ་མཐོང་ལམ་དང་འབྲེལ་བའི་ལམ་སྟོན་ཏེ། དབུས་མཐའ་ལས། དབང་པོ་ལྔ་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་གཉིས་སོ། །ཞེས་ཏེ་འདིའི་ངོ་བོ་ལ་སོགས་དབང་པོ་
དང་འདྲ་ལ་སྟོབས་སུ་འཇོག་པའི་རྒྱུ་མཚན་ནི་མི་མཐུན་ཕྱོགས་ནི་བསྲབ་ཕྱིར་རོ། །སྟོབས་ལྡན་ཞེས་ཏེ་མ་དད་པ་ལ་སོགས་པ་འཇོམས་པའོ། །དྲུག་པ་བདེན་པ་མངོན་པར་རྟོགས་པའི་ལམ་ལ་གསུམ་སྟེ། དམིགས་
པ་དང་། རྣམ་པ་དང་། ཡན་ལག་གི་སྒྲ་བཤད་པས་སོ་སོའི་མཚན་ཉིད་དོ། །དང་པོ་ནི་བདེན་བཞི་ཆོས་ཉིད་དང་བཅས་པའོ། །གཉིས་པ་ནི་དབང་པོ་བཞིན་ནོ། །གསུམ་པ་ནི་རང་བཞིན་ཡན་ལག་གནས་

༄༅། །ཡན་ལག །གསུམ་པ་ངེས་འབྱུང་ཡན་ལག་སྟེ། །བཞི་པ་ཕན་ཡོན་ཡན་ལག་ཡིན། །གསུམ་པ་ཉོན་མོངས་མེད་ཡན་ལག །འདི་ལ་གཞི་དང་གནས་དང་ནི། །ངོ་བོ་ཉིད་དུ་བརྗོད་པ་ཡིན། །ཞེས་
པས་ཆོས་རབ་ཏུ་རྣམ་པར་འབྱེད་པའི་ཤེས་རབ་ནི་དེའི་རང་བཞིན་གྱི་ཡན་ལག་གོ །དྲན་པ་ནི་མཐོང་ལམ་གྱི་ཡོན་ཏན་ཐོབ་པའི་གནས་ཀྱི་ཡན་ལག་གོ །དོན་གསང་ནས་ཡེ་ཤེས་སྐད་ཅིག་དང་པོ་ལ་དྲན་པ་
མེད་ཀྱང་གཉིས་པ་ཡན་ཆད་ན་དེ་ཡོད་ཅེས་བཤད་པ་ནི་མཐོང་ལམ་གྱི་ཆོས་ཁོ་ན་ལ་བསམས་པའོ། །བརྩོན་འགྲུས་ནི་བར་ཆད་ལས་སམ། གོང་མར་ངེས་པར་འབྱུང་བའི་ཡན་ལག་གོ །ལུས་སེམས་ཟག་
མེད་ཀྱི་བདེ་བས་ཁྱབ་པའི་དགའ་བ་ནི་ཕན་ཡོན་གྱི་ཡན་ལག་གོ །ལྷག་མ་གསུམ་ཉོན་མོངས་པ་མེད་པའི་ཡན་ལག་སྟེ་འདི་ལྟར་ལུས་སེམས་ལས་སུ་རུང་བའི་ཤིན་ཏུ་སྦྱངས་པ་ནི་དེའི་གཞི་དང་ཏིང་ངེ་འཛིན་
དེའི་གནས་དང་བཏང་སྙོམས་ནི་དེའི་ངོ་བོ་ཉིད་དོ། །བདུན་པ་ནི་དེའི་འོག་ཏུ་དྲི་མས་རྣམ་པར་དག་པ་སངས་རྒྱས་སུ་ངེས་པར་འབྱིན་པའི་ལམ་སྟོན་ཏེ། འདི་ལ་གསུམ་ལས་དམིགས་རྣམ་གཉིས་མཐོང་ལམ་གྱི་

དང་འདྲའོ། །གསུམ་པ་ཡན་ལག་གི་སྒྲ་དོན་བཤད་པས་སོ་སོའི་མཚན་ཉིད་ནི། །ཡོངས་སུ་གཅོད་དང་གོ་འབྱེད་དང་། །རྣམ་གསུམ་གཞན་ཡིད་ཆེས་པར་བྱེད། །ལྷ་དང་ཚུལ་ཁྲིམས་ཡོ་བྱད་བསྙུངས། །གཞན་ལ་།
རྣམ་པར་རིག་བྱེད་འདོད། །ཉོན་མོངས་ཉེ་བའི་ཉོན་མོངས་དབང་། །མི་མཐུན་ཕྱོགས་ཀྱི་གཉེན་པོར་ནི། །ལམ་གྱི་ཡན་ལག་དེ་བརྒྱད་དོ། །ཞེས་པས་རྗེས་ཐོབ་ཡང་དག་པའི་ལྟ་བས་ནི་ངའི་མཉམ་བཞག་གིས་ཇི་
ལྟར་རྟོགས་ནས་འདུག་ཅེས་མཉམ་བཞག་དེ་ཉིད་འཇལ་བ་ནི་གཅོད་པར་བྱེད་པའི་ཡན་ལག་གོ །དེའི་འོག་ཏུ་རང་གིས་རྟོགས་པ་དེའི་ཚིག་དང་ཡི་གེས་གཞན་ལ་བསྟན་སྙམ་དུ་སྒྲ་དོན་གྱི་འབྲེལ་བ་བྱེད་པར་
འདོད་པ་ནི་རྟོག་པའོ། །དེའི་འོག་ཏུ་ལོག་པ་བརྒྱད་སྤངས་པའི་མན་ངག་གི་གཞན་ལ་སྟོན་པ་ནི་གཉིས་ནི་གཞག་གོ་བར་བྱེད་པའོ། །ངག་ནི་གཞན་ལྟ་བ་རྣམ་དག་ཏུ་ཡིད་ཆེས་པར་བྱེད་དོ། །ལུས་མི་དགེ་བ་མི་
བྱེད་པ་ལ་སོགས་པའི་ལས་ཀྱི་མཐའ་ནི་རྣམ་གཞན་ཚུལ་ཁྲིམས་དང་ལྡན་པར་ཡིད་ཆེས་པར་བྱེད་དོ། །ལོག་འཚོ་སྤངས་ཏེ་མ་བཏགས་པའི་དངོས་པོ་མི་འཆང་བའི་འཚོ་བ་ནི་གཞན་ཡོ་བྱད་བསྙུངས་པས་

༄༅། །ཡིད་ཆེས་པར་བྱེད་དོ། །ལྷག་མ་གསུམ་ནི་མི་མཐུན་ཕྱོགས་ཀྱི་གཉེན་པོའི་ཡན་ལག་སྟེ། སྒོམ་སྤང་གི་གཉེན་པོ་སྒོམ་པ་ལ་སྤྲོ་བའི་རྩོལ་བ་ནི་ཉོན་མོངས་པའི་གཉེན་པོའོ། །ཏིང་ངེ་འཛིན་ནི་
དེ་ལ་དབང་མ་ཐོབ་པའི་གཉེན་པོའོ། །དེ་དག་ཀྱང་རྫས་སུ་བཅུར་འདུ་ཏེ། མཛོད་ལས། སུམ་ཅུ་རྩ་བདུན་དེ་ཕྱོགས་མཐུན། །མིང་གི་སྒོ་ནས་རྫས་སུ་བཅུ །དད་དང་བརྩོན་འགྲུས་དྲན་པ་དང་། །ཤེས་རབ་ཏིང་
འཛིན་བཏང་སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱངས། །ཞེས་བཤད་དོ། །གསུམ་པ་མཇུག་བསྡུ་བ་ནི་དེ་ལྟར་ན་ཞེས་སོགས་ཏེ་རྟེན་ནི་ཡུལ་ལོ། །གཉིས་པ་ལ་བསྟན་བཤད་བསྡུ་བ་གསུམ་ལས་དང་
པོ་ནི་ལམ་ཤེས་པ་ཉིད་ཀྱི་རྣམ་པ་བཤད་པར་བྱ་བ་ལ་ཞེས་པའོ། །གཉིས་པ་ལ་དྲུག་སྟེ། གཉེན་པོ་དང་། སྤྲུལ་པ་དང་། མཐོང་བའི་ཆོས་ལ་བདེ་བར་གནས་པ་དང་། འཇིག་རྟེན་ལས་འདས་པ་དང་། སྤོང་བ་དང་།
སངས་རྒྱས་ཉིད་ཀྱི་ལམ་མོ། །དང་པོ་ནི་གཉེན་པོའི་ལམ་ལ་ལྟ་བས་བྱས་པ་ནི་བདག་ཏུ་རྟོགས་པ་ཡིན་ལ་དེའི་གཉེན་པོ་བདག་དོན་གཞན་གྱིས་སྟོང་པ་དང་ངོ་བོར་གྱུར་པའི་བདག་མེད་པའོ། །རྣམ་པར་ཐར་པ་

ནི་སྒྲིབ་པ་ལས་སོ། །སྒོ་ནི་ཐབས་སོ། །ལྟ་བས་བྱས་པ་དེའི་རྒྱུ་མཚན་ནི་དེ་ལ་བརྟེན་པའམ་དེས་རྒྱུ་བྱས་པའོ། །དེ་ལྟ་བུའི་རྣམ་པར་རྟོག་པ་ནི་མཚན་མ་ཡིན་པས་དེའི་གཉེན་པོ་གང་མཚན་མ་མེད་པ་འགོག་པའི་
ཆོས་བཞི་དང་། གང་གིས་མཚན་མ་མེད་པར་བྱེད་པ་ལམ་གྱི་བདེན་པའི་ཆོས་བཞིའོ། །ཁམས་གསུམ་ལ་སྨོན་པའི་གཉེན་པོར་མི་རྟག་པ་ལ་སོགས་པ་དྲུག་གོ །སྟོང་ཉིད་མཚན་མེད་སྨོན་མེད་གསུམ་རྟོགས་པ་
ཙམ་དང་། དེ་གསུམ་རྟོགས་པའི་ཏིང་ངེ་འཛིན་དང་། དེ་གསུམ་རྣམ་པར་ཐར་པ་དང་འབྲེལ་བར་བྱས་པ་ནི་ཐོས་བསམ་དང་། འཇིག་རྟེན་པའི་སྒོམ་བྱུང་དང། དེ་ལས་འདས་པའི་སྒོམ་བྱུང་གི་ཤེས་རབ་ཀྱིས་
རྟོགས་པ་གསུམ་ལ་རིམ་པ་ལྟར་བཤད་དོ། །རྣམ་ཐར་བརྒྱད་ནི་ལམ་གཉིས་སུ་བཅད་ནས་འདུག་གོ །གཉིས་པ་ནི་ཡུལ་ལས་ལམ་གཞན་དོན་བྱེད་པའི་རྒྱུ་ལམ་ལ་ཞེས་ཏེ་གཟུགས་ཅན་གཟུགས་ལ་ལྟ་བ་ལ་བཞི་སྟེ།
རྟེན་གྱི་གང་ཟག་དང་། ས་གང་ལ་བརྟེན་པ་དང་། རྣམ་པ་ཇི་ལྟར་བསྒོམ་པ་དང་། དེའི་དགོས་པའོ། །དང་པོ་ནི་འདོད་པའི་རྟེན་ཅན་གྱི་འཕགས་པའོ། །ཉན་ཐོས་ཡིན་ན་དགྲ་བཅོམ་པ་དང་ཕྱིར་མི་འོང་ཁྱད་པར་

༄༅། །ཅན་ནོ། །གཉིས་པ་ནི་བསམ་གཏན་དང་པོ་ཡན་ཆད་ཀྱི་དངོས་གཞིའོ། །གསུམ་པ་ནི་ལྟ་བ་པོ་རང་གི་ལུས་ལ་གཟུགས་ཀྱི་འདུ་ཤེས་མ་བཤིག་པའི་ཕྱི་དང་ནང་གཟུགས་ཅན་གྱི་ཕྱི་རོལ་གཟུགས་
ངན་པ་དང་བཟང་བའི་སྟེང་དུ་དེ་བས་ཀྱང་ངན་པ་དང་བཟང་བ་དང་ཆེ་ཆུང་དང་སྡུག་མི་སྡུག་སྣ་ཚོགས་སུ་སྒོམ་པའོ། །བཞི་པ་ནི་ཇི་ལྟར་འདོད་པ་བཞིན་སྤྲུལ་པ་སྒྲིབ་པའི་གཉེན་པོར་གྱུར་ཏེ་དབང་ཐོབ་པའི་དོན་
དུའོ། །གཉིས་པ་ནི་གཟུགས་མེད་གཟུགས་ལ་ལྟ་བ་ལའང་བཞི་ལས་རྟེན་དང་དགོས་པ་གཉིས་སྔར་དང་འདྲའོ། །སེམས་ནི་ནམ་མཁའ་མན་ཆད་ཀྱི་སེམས་ཐོབ་ལ་མངོན་དུ་མི་བྱེད་དེ་བྱས་ན་ཕྱིའི་གཟུགས་ལ་ལྟ་
བར་མི་ནུས་པས་བསམ་གཏན་གྱི་སེམས་མངོན་དུ་བྱ་སྟེ་དེ་ལ་བརྟེན་ནས་སོ་གསུངས་སོ། །རྣམ་པ་ནི་དེའི་རང་གི་ལུས་ལ་གཟུགས་ཀྱི་འདུ་ཤེས་རྣམ་པར་བཤིག་པའི་ཕྱིར་ནང་གཟུགས་ཅན་མ་ཡིན་པས་ཕྱི་རོལ་
གྱི་གཟུགས་ལ་སྔ་མ་བཞིན་དུ་ལྟ་བའོ། །སྡུག་པའི་རྣམ་ཐར་ལའང་བཞི་ལས་རྟེན་དང་སེམས་ནི་སྔར་དང་འདྲའོ། །དགོས་པ་ནི་སྔ་མ་དག་གིས་གཟུགས་སྡུག་པ་དང་མི་སྡུག་པ་སྤྲུལ་པ་ལ་དགའ་བ་དང་མི་

དགའ་བའི་ཉོན་མོངས་དེ་དག་གི་གཉེན་པོར་ཞེས་བཤད་ཀྱང་བསམ་གཏན་གསུམ་པ་ཡན་ཆད་ལའང་བརྟེན་པས་དེ་དག་ལ་དགའ་མི་དགའ་མེད་པས་སྤྲུལ་སྙིང་འདོད་མི་འདོད་ཀྱི་གཉེན་པོར་བྱ་གསུངས། རྣམ་
པ་ནི་སྡུག་པ་ལ་དགའ་བ་སྐྱེ་ན་སྡུག་པ་སུམ་རྩེག་སྤྲུལ་ལོ་དེ་ལ་ཕན་ཚུན་ལྟོས་པ་དང་རྗེས་སུ་འབྲེལ་བ་དང་རོ་གཅིག་པའི་འདུ་ཤེས་བསྒོམ་མོ། །འདིའི་སྒོ་ནི་ཡི་གེ་བས་ཤོར་བའོ་ཞེས་འབུམ་པ་ཟེར་རོ། །ཤེས་རབ་
བམ་ཕུང་པོ་ལྔའི་ལུས་ཀྱིས་མངོན་དུ་བྱས་ནས་རྟོགས་པ་རྫོགས་པ་ཞེས་སོགས་སོ། །གསུམ་པ་མཐོང་བའི་ཆོས་ལ་བདེ་བར་གནས་པའི་ལམ་ལ་ཞེས་ཏེ་ཉན་ཐོས་ནི་འདོད་པ་དང་གཟུགས་ཀྱི་ཚོར་བ་དང་
འདུ་ཤེས་རགས་པས་སྐྱོ་ནས་ཞི་བའི་ནམ་མཁའ་ལ་སོ་བསོད་བྱེད་ཅིང་དེའི་ཕྲ་མོ་ལ་སྐྱོ་ནས་གོང་མ་ལ་སོ་བསོད་བྱེད་པའོ། །བྱང་ཆུབ་སེམས་དཔའ་ནི་བརྩེ་ལྡན་ཞེས་པའི་ཚུལ་གྱིས་གཞན་ལ་བསྟན་པའི་དོན་
དུ་སྙོམས་པར་འཇུག་གི་བདག་ཉིད་བདེ་བའི་དོན་དུ་ནི་མ་ཡིན་ནོ། །གཟུགས་མེད་བཞི་ཀ་ཟག་མེད་ཀྱི་ལམ་གྱི་རྟེན་དུ་རུང་བས་ཐར་པ་དང་མཐུན་པའམ་ཡང་ན་ཐར་པ་ནི་ཉོན་མོངས་དང་བྲལ་བ་ཡིན་ལ་འདི་

༄༅། །དག་ཀྱང་འོག་མའི་ཉོན་མོངས་ཅི་རིགས་དང་བྲལ་བས་ཐར་པ་དང་རྣམ་བཅད་མཐུན་པའོ་ཞེས་སོ། །ཞི་བར་གནས་པ་ནི་ཀུན་གཞིའི་འཁོར་མ་རྟོགས་པའི་འདུ་ཤེས་དང་ཚོར་བས་འགོག་པའི་སྙོམས་
པར་འཇུག་པའོ། །བཞི་པ་ནི་བསམ་གཏན་དང་གཟུགས་མེད་པ་ནི་འཇིག་རྟེན་ལས་འདས་པའི་ལམ་སྐྱེ་བའི་རྟེན་ཡིན་པས་དེར་བརྗོད་དེ་ཆོས་ཡང་དག་པར་སྡུད་པ་ལས་བསམ་གཏན་དང་པོ་ལ་སོགས་པ་དེ་དག་
ལ་བརྟེན་ནས་འཇིག་རྟེན་ལས་འདས་པའི་ལམ་མི་སྐྱེ་ཆོས་ལ་བཟོད་པ་བསྐྱེད་པས་འཇིག་རྟེན་ལས་འདས་པ་སྟེ་ཞེས་སོ། །འགོག་པའི་སྙོམས་པར་འཇུག་པ་ནི་འཇིག་རྟེན་ལས་འདས་པ་སྟེ་ཐོག་མར་མི་རྣམས་
ཀྱི་ནང་དུ་མངོན་པར་འགྲུབ་བོ་ཞེས་བཤད་དོ། །གལ་ཏེ་བྱང་ཆུབ་ཀྱི་ཕྱོགས་ཀྱི་ཆོས་དང་རྣམ་ཐར་སྒོ་གསུམ་དང་རྣམ་ཐར་བརྒྱད་དང་སྙོམས་འཇུག་དགུ་པོ་ཐམས་ཅད་ཀྱང་ཉན་ཐོས་དང་ཐུན་མོང་པ་མ་
ཡིན་ནམ། བྱང་ཆུབ་ཀྱི་ཕྱོགས་ནི་ཉན་ཐོས་ཀྱི་ལམ་དང་མཐུན་པར་འཆད་ལ། སྒོ་གསུམ་ལ་སོགས་པ་ནི་བྱང་ཆུབ་སེམས་དཔའི་ལམ་དང་མཐུན་པར་འཆད་པའི་རྒྱུ་མཚན་ཅི་སྟེ་ཞེ་ན། ཕན་ཚུན་མཚོན་པའི་

དོན་དུའོ་ཞེས་འབྲེ་འཆད་དོ། །ལྔ་པ་ནི་ཤེས་བྱའི་སྒྲིབ་པ་སྤོང་བའི་ལམ་ལ་བྱང་ཆུབ་སེམས་དཔའི་ཉོན་མོངས་པ་སྟེ་རྟོགས་པ་དང་མི་ལྡན་པ་བཞིའོ། །གང་ཞེ་ན་ཆོས་བཟོད་བར་ཆད་མེད་པའི་ལམ་གྱི་རྣམ་པ་བདེན་
པ་བཞིས་བསྡུས་པ་ཞེས་སོ། །དྲུག་པ་ནི་སངས་རྒྱས་འཐོབ་པར་བྱེད་པའམ་ལམ་ལ་སྦྱིན་སོགས་བཅུ་སྟེ་བསེ་རུ་ལྟ་བུ་རྣམས་ལ་ནི། །ཕ་རོལ་ཕྱིན་དྲུག་མིང་ཡང་མེད་། །བཅོམ་ལྡན་ཉག་གཅིག་ཕ་རོལ་བྱོན། ། །
དྲུག་ནི་སྤྱི་ལ་བཞུགས་པ་ལགས། །ཞེས་བཤད་སྦྱར་ལས་བཤད་དོ། །གསུམ་པ་མཇུག་བསྡུ་བ་ནི་དེ་ལྟར་ན་ཞེས་སོགས་སོ། །གསུམ་པ་རྣམ་མཁྱེན་གྱི་ལ་རྟེན་བཤད་བསྡུ་བ་གསུམ་ལས་དང་པོ་ནི་རྣམ་པ་ཞེས་
སོགས་ཏེ་སྤང་རྟོགས་མཐར་ཐུག་པས་ཕུལ་དུ་བྱུང་བའོ། །གཉིས་པ་ལ་ལྔ་ལས་སྟོབས་ནི་དེ་ལ་ཞེས་སོགས་ཏེ། རྒྱན་ལས། ཐབས་དང་སྐྱབས་དང་དག་པ་དང་། །ཐེག་ཆེན་ངེས་པར་འབྱུང་བ་ལ། །སེམས་ཅན་
རྣམས་ལ་རབ་བསླུ་བའི། །བདུད་འཇོམས་ཁྱོད་ལ་ཕྱག་འཚལ་ལོ། །ཞེས་པས་སེམས་ཅན་རྣམས་ལ་ཐར་པའི་ཐབས་མཆོད་སྦྱིན་དང་ཁྱིའི་བརྟུལ་ཞུགས་ལ་སོགས་པ་ཡིན་ནོ་ཞེས་ཐབས་མ་ཡིན་པ་ལ་དེར་བསླུ་བ་

༄༅། །ནི་གནས་རྒྱུ་དང་གནས་མ་ཡིན་པ་རྒྱུ་མ་ཡིན་པ་སྟེ་མཁྱེན་པའི་སྟོབས་ཀྱིས་འཇོམས་ཏེ་ཐར་པའི་རྒྱུ་དགེ་བ་ལ་སྦྱར་བས་སོ། །དབང་ཕྱུག་ལ་སོགས་པ་སྐྱབས་གནས་མ་ཡིན་པ་ལ་དེར་སླུ་བ་ནི་སྤྱིར་
ལས་ཀྱི་རྣམ་པར་སྨིན་པ་མཁྱེན་པ་དང་ཁྱད་པར་དུ་ལས་ཀྱི་བསྒོ་སྐལ་ལ་སྤྱོད་པ་མཁྱེན་པས་འཇོམས་ཏེ་སྲོག་གཅོད་ལ་དགའ་བའི་དབང་ཕྱུག་ཀྱང་ལས་དེས་ངན་སོང་དུ་འགྲོ་བས་གཞན་གྱི་སྐྱབས་གནས་མ་ཡིན་པར་
ཤེས་པས་སོ། །བསམ་གཏན་གཟུགས་མེད་ཙམ་པོ་དག་པ་མ་ཡིན་པ་ལ་དེར་སླུ་བ་ནི་སྲེད་པ་ཤས་ཆེ་ལ་སོགས་ཀུན་ནས་ཉོན་མོངས་པ་དང་། གནས་པའི་སྐལ་བ་ཅན་ལ་སོགས་པ་རྣམ་པར་བྱང་བའི་བསམ་གཏན་
མཁྱེན་པས་འཇོམས་ཏེ་བསམ་གཏན་གཟུགས་མེད་ལ་ངན་སོང་གི་རྒྱུ་ཡང་ཡོད་པས་དེ་གདུལ་བྱ་ལ་བཤད་པས་སོ། །ཐེག་པ་ཆེན་པོའི་ངེས་འབྱུང་མ་ཡིན་ལ་དེར་སླུ་བ་ནི་སྟོབས་ལྷག་མ་བདུན་གྱིས་འཇོམས་
ཏེ་སེམས་ཅན་གྱི་མོས་པ་སྣ་ཚོགས་མཁྱེན་པས་དམན་པ་སྤོང་དུ་བཅུག་སྟེ་མཆོག་ལ་སྦྱར་ནས་ཐེག་པ་ཆེན་པོས་ངེས་པར་འབྱུང་བར་བྱས་པའོ། །འཇིག་རྟེན་གྱི་ཁམས་དག་མ་དག་ཏུ་མི་མཁྱེན་པས་དག་པའི་རྒྱུ་ལ་

སྦྱར་བས་སམ། ཡང་ན་འཇིག་རྟེན་ནི་སེམས་ཅན་ཡིན་ལ་ཁམས་ནི་ས་བོན་ནམ་བག་ཆགས་ཡིན་པས་དམན་པ་ལས་བཟློག་ནས་མཆོག་ལ་སྦྱར་བས་སོ། །དད་སོགས་དབང་པོ་མཆོག་དང་མཆོག་མ་ཡིན་པ་
མཁྱེན་པས་མཆོག་ལ་སྦྱར་བས་སོ། །འབྲས་བུ་ཐམས་ཅད་དུ་འགྲོ་བའི་ལམ་མཁྱེན་པས་མཆོག་ལ་སྦྱར་བས་སོ། །སྔོན་གྱི་གནས་རྗེས་སུ་དྲན་པས་ལས་འཕྲོ་བཟང་པོ་ལ་སྦྱར་བས་སོ། །འཆི་འཕོ་བ་དང་སྐྱེ་བ་།
མཁྱེན་པས་སྐྱེ་བ་བཟང་བོ་ལ་སྦྱར་བས་སོ། །ཟག་པ་ཟད་པ་མཁྱེན་པས་ཐེག་ཆེན་གྱི་ཟག་ཟད་ལ་བཀོད་ནས་ངེས་འབྱུང་མ་ཡིན་པ་ལ་དེར་སླུ་བའི་བདུད་ཀྱིས་ཚུགས་མི་སྲིད་པར་བྱས་པས་སྟོབས་སོ། །
གཉིས་པ་མི་འཇིགས་པ་ནི་རང་གཞན་དོན་དུ་ཡེ་ཤེས་དང་། སྤངས་དང་ངེས་འབྱུང་གེགས་མཛད་པ། །སྟོན་མཛད་མུ་སྟེགས་ཐམས་ཅད་ཀྱིས། །མི་རྗེ་ཁྱོད་ལ་ཕྱག་འཚལ་ལོ། །ཞེས་པས་རང་དོན་
དུ་ཡེ་ཤེས་ཞལ་གྱིས་བཞེས་པ་ནི་ང་ནི་སངས་རྒྱས་ཏེ་ཤེས་བྱ་མ་ལུས་པ་ཤེས་སོ་ཞེས་བདག་ཉིད་ཞལ་གྱིས་བཞེས་པ་རྒོལ་བ་མེད་པས་མི་འཇིགས་པའི་རྣམ་པ་དང་པོ་དང་ཞེས་ཏེ། མདོ་ལས་དགེ་སྦྱོང་ངམ་

༄༅། །བྲམ་ཟེའམ་ལྷའམ་བདུད་དང་ཚངས་པ་དང་གཞན་སུ་ཡང་རུང་སྟེ་ཞེས་པ་ང་རྒྱལ་ཆེ་བ་སྨོས་པའོ། །ཆོས་དང་ལྡན་པའི་རྒོལ་བའི་རྒྱུ་ཡང་དག་པར་མ་མཐོང་བས་ཞེས་ཏེ་རྡུལ་ཕྲ་རབ་འདི་མ་མཁྱེན་
ནོ་ཞེས་པ་ལྟ་བུའོ། །བདག་བདེ་བ་དང་བག་ཚ་བ་མེད་པ་དང་ཡིད་བདེ་བ་ཐོབ་པ་ནི་ལུས་ངག་ཡིད་གསུམ་དང་གྲངས་བཞིན་དུ་སྦྱར་རོ། །ཁྱུ་མཆོག་རླབས་པོ་ཆེའི་གནས་སུ་དམ་བཅའོ། །འཁོར་གྱི་ནང་དུ་སེང་
གེའི་སྒྲ་བསྒྲག་གོ །གཞན་སུས་ཀྱང་བསྐོར་བར་མི་ནུས་པའི་ཚངས་པའི་འཁོར་ལོ་འཇིག་རྟེན་དུ་རབ་ཏུ་བསྐོར་རོ་ཞེས་སོ། །རང་དོན་དུ་སྤང་པ་ཞལ་གྱིས་བཞེས་པ་ནི་བདག་ཉིད་ཀྱི་ཟག་པ་ཟད་ཅེས་ཏེ་གནས་
ངན་ལེན་ལྟ་བུའི་འདི་མ་སྤངས་པར་འདུག་པ་བྱ་བ་དང་། གཞན་དོན་དུ་ངེས་འབྱུང་ཞལ་གྱིས་བཞེས་པ་ནི་ཐམས་ཅད་ཅེས་སོགས་ཏེ། ལམ་གསུམ་པོ་འདི་བསྟན་ཀྱང་སྤང་བྱ་གསུམ་ལས་ངེས་པར་མི་འབྱུང་བར་
འདུག་པ་བྱ་བ་དང་། གཞན་དོན་དུ་གེགས་མཛད་ཞལ་གྱིས་བཞེས་པ་ནི་འདོད་ཆགས་ལ་སོགས་ཞེས་ཏེ་འདི་བསྟན་ཀྱང་བར་ཆད་མི་བྱེད་པར་འདུག་པ་ཞེས་དངོས་གནས་ཀྱི་སྐྱོན་བརྗོད་པའི་ཆོས་ལྡན་གྱི་རྒོལ་

བ་མེད་པའོ། །གསུམ་པ་སོ་སོ་ཡང་དག་པར་རིག་པའི་རྟེན་དང་བརྟེན་པ་བཤད་བྱ་དང་། །གསུང་དང་མཁྱེན་པ་འཆད་བྱེད་ལ། །བློ་གྲོས་རྟག་ཐོགས་མི་མངའ་བ། །ལེགས་སྟོན་ཁྱོད་ལ་ཕྱལ་འཚལ་ལོ། །ཞེས་
པས་ཤིང་དང་ལྗོན་པ་ལ་སོགས་པ་མིང་གི་རྣམ་གྲངས་ནི་རྟེན་ཡིན་ལ། དེའི་ཡུལ་ལ་ཆོས་སོ་སོ་ཡང་དག་པར་རིག་པ་ཞེས་པ་བརྟེན་པ་མཁྱེན་པའོ། །ཆོས་རྣམས་ཀྱི་དོན་ལྡོག་མཚན་ཉིད་ནི་རྟེན་པ་ཡིན་ནོ། །དོན་།
ལ་མི་རྟེན་པ་མ་ཡིན་ནམ་ཞེ་ན་དོན་རྟོགས་པ་མིང་ལ་བརྟེན་པས་སྐྱོན་མེད་གསུངས་སོ། །དེ་གཉིས་མཁྱེན་པ་ནི་བཤད་བྱ་མཁྱེན་པའོ། །ལྷ་ལ་སོགས་པ་ཡུལ་སྣ་ཚོགས་ཀྱི་རང་དང་། རྫས་ཡོད་ལ་སོགས་པའི་
རྣམ་པ་ཆོས་རབ་ཏུ་དབྱེ་བ་ཤེས་པ་གཉིས་ཀྱི་འཆད་བྱེད་མཁྱེན་པའོ། །དེ་དག་མཁྱེན་པས་ཆོས་ལེགས་པར་སྟོན་པའོ། །གལ་ཏེ་འདི་ཐུན་མོང་མ་ཡིན་པར་མི་འཐད་དེ་རབ་འབྱོར་ལ་སོ་སོ་ཡང་དག་པར་རིག་པ་བཞི་
མངོན་དུ་གྱིས་ལ་ཤོད་ཅིག་ཅེས་འགྲེལ་ཆེན་ལས་བཤད་པས་ཉན་ཐོས་ལའང་ཡོད་པ་དང་། སོ་སོ་ཡང་དག་རིག་བློ་བཟང་ཞེས་བྱང་ཆུབ་སེམས་དཔའ་ལའང་ཡོད་པར་བཤད་པས་སོ་ཞེ་ན། དེ་དག་གི་ནི་ཡོན་

༄༅། །ཏན་དང་བྱེད་པ་མ་རྫོགས་ལ་སངས་རྒྱས་ཀྱི་ནི་རྫོགས་པ་ཡིན་ཏེ་རྣམ་པ་ཐམས་ཅད་དུ་ཆོས་རྣམས་ཀྱི་མཚན་ཉིད་ཤེས་པ་ཞེས་བཤད་པས་སོ། །དྲན་པ་ཉེར་བཞག་ལའང་མཚུངས་སོ་ཞེ་ན། ཉན་
ཐོས་དང་བྱང་ཆུབ་སེམས་དཔའ་ལའང་དེ་དག་ཏུ་བཞག་པའི་ཆོས་རྫོགས་པ་ཡོད་ལ། འདི་དག་གི་ཆོས་རྫོགས་པ་གཞན་ལ་མེད་པའི་ཕྱིར་རོ། །འོན་ཀྱང་རྒྱུད་དབང་བཙན་དུ་བྱས་པའོ་ཞེས་རིགས་སོ། །བཞི་པ་
པ་མ་འདྲེས་པ་ནི་སྤྱོད་པ་དང་ནི་རྟོགས་པ་དང། །ཡེ་ཤེས་དང་ནི་ཕྲིན་ལས་ཀྱིས། །ཉན་ཐོས་རང་སངས་རྒྱས་ཀུན་གྱི། །བླ་མ་ཁྱོད་ལ་ཕྱག་འཚལ་ལོ། །ཞེས་པས། ཚུལ་བཞིན་མ་ཡིན་པ་ཡིད་ལ་བྱེད་པས་བོས་
པའི་སར་འགྲོ་བ་ལ་སོགས་པ་སྐུ་ལ་འཁྲུལ་པ་དང་། རྟ་བ་རྒད་པོ་སྣང་པར་རྒོད་པ་ལགས་པ་གསུང་ལ་ཅ་ཅོ་དང་། སེམས་ཀྱི་དོན་བརྗེད་པའི་ཐུགས་ལ་དྲན་པ་ཉམས་པ་དང་། གླང་ཆེན་བཞུགས་ཀྱང་མཉམ་པར་བཞག །
གླང་ཆེན་བཞེངས་ནའང་མཉམ་པར་བཞག །རྟག་ཏུ་མཉམ་པར་བཞག་པ་སྟེ་ཞེས་ཐུགས་མཉམ་པར་མ་བཞག་པ་དང་། འཁོར་བ་སྤང་པར་གྱུར་བའི། །མྱ་ངན་འདས་པ་མི་བཞེད་དེ། །འཁོར་བ་ཞི་ཉིད་གང་

ཡིན་པ། །དེ་ཉིད་མྱ་ངན་འདས་པར་བརྗོད། །ཅེས་པས་འཁོར་འདས་ལ་བླང་དོར་ཐ་དད་པའི་འདུ་ཤེས་དང་། རྒྱ་མཚོ་ཆུ་སྲིན་རྣམས་ཀྱི་རླབས། །དུས་ལས་ཡོལ་བར་འགྱུར་སྲིད་ཀྱི། །གདུལ་བར་བྱ་བའི་སྲས་
རྣམས་ལ། །སངས་རྒྱས་དུས་ལས་ཡོལ་བ་མེད། །ཅེས་པས་སོ་སོར་མ་བརྟགས་པའི་བཏང་སྙོམས་མི་མངའ་བ་དྲུག་ནི་སྤྱོད་པས་བསྡུས་པ་དེ་མི་མངའ་བ་ཀུན་ལ་སྦྱར་རོ། །འདུན་པ་ལས་ཡིན་ལ་དེས་ལས་ཅན་
དད་པ་མཚོན་པས་དད་པ་དང་བརྩོན་འགྲུས་དང་དྲན་པ་དང་ཏིང་ངེ་འཛིན་དང་ཤེས་རབ་དང་འབྲས་བུ་རྣམ་པར་གྲོལ་བ་ལ་ཉམས་པ་མི་མངའ་བ་རྟོགས་པས་བསྡུས་པ་དྲུག་དང་། རྫུ་འཕྲུལ་སྟོན་པ་ལ་སོགས་པ་སྐུ་
དང་། ཆོས་སྟོན་པ་ལགས་པ་གསུང་དང་། ཏིང་ངེ་འཛིན་ལ་སྙོམས་པར་འཇུག་པ་ལ་སོགས་པ་ཐུགས་ཀྱི་ཕྲིན་ལས་རྣམས་རྒྱུའི་ཀུན་སློང་ཡེ་ཤེས་སྔོན་དུ་འགྲོ་བའི་དུས་ཀྱི་ཀུན་སློང་ཡེ་ཤེས་ཀྱི་རྗེས་སུ་འགྲོ་
པའི་ཕྲིན་ལས་ཀྱིས་བསྡུས་པ་གསུམ་དང་། ཐམས་ཅད་མཁྱེན་ཉིད་གྲུབ་པ་སྟོན་པ་ལས། བཅོམ་ལྡན་དུས་ཀུན་རྟོགས་པའི་ཆོས། །རྣམ་ཀུན་འབྱུང་གནས་ཐམས་ཅད་ནི། །ཕྱག་མཐིལ་སྐྱུ་རུ་ར་ལྟ་བུར། །ཁྱོད་ཀྱི་

༄༅། །ཐུགས་ཀྱི་སྤྱོད་ཡུལ་གྱུར། །ཞེས་པས་མ་འོངས་པ་དང་ད་ལྟར་བྱུང་བ་ལ་མཉམ་པར་མ་བཞག་ན་མི་ཤེས་པ་སྤངས་པས་མ་ཆགས་པ་དང་། མཉམ་པར་བཞག་ཀྱང་མི་ཤེས་པ་སྤངས་པས་མ་
གས་པའོ། །གཞན་ཉོན་མོངས་དང་ཤེས་སྒྲིབ་སྤངས་པ་ལ་བཤད་ཀྱང་དོན་གཅིག་གོ་ཞེས་སོ། །ཡེ་ཤེས་ཀྱིས་བསྡུས་པ་གསུམ་མོ། །གལ་ཏེ་སངས་རྒྱས་ཀྱིས་འདས་མ་འོངས་མཁྱེན་པར་མི་འཐད་དེ་ཡེ་ཤེས་ད་
པལྟར་བའི་ཡུལ་མ་ཡིན་པའི་ཕྱིར་རོ་ཞེ་ན། དེའི་མིག་ཤེས་ཀྱིས་སྒྲ་མི་རྟོགས་པར་འགྱུར་ཏེ་ཡུལ་མ་ཡིན་པའི་ཕྱིར་རོ། །འདོད་ན་དབང་བོ་ལྔ་རྣམས་གཞན་གྱུར་ན། །དོན་ཀུན་འཇུག་དང་ཐམས་ཅད་ལ། །ཡོན་ཏན་
བརྒྱ་ཕྲག་བཅུ་གཉིས་འཐོབ། །ཅེས་པ་དང་འགལ་ལོ་ཞེས་མཚུངས་སོ། །གལ་ཏེ་དེ་ནི་ཁྱབ་པ་མེད་དེ་རྣམ་འགྲེལ་ལས། གཟུགས་སོགས་དང་ནི་སེམས་དེ་ལྟར། །གཟུང་དང་འཛིན་པའི་མཚན་ཉིད་ནི། །མ་དག་བློ་
ཅན་ལས་ཡིན་གྱི། །རྣལ་འབྱོར་རྟོགས་པ་བསམ་མི་ཁྱབ། །ཅེས་བཤད་པས་སོ་ཞེ་ན། འདིར་ཡང་ཁྱབ་པ་མེད་དེ་མདོ་སྡེ་རྒྱན་ལས། སངས་རྒྱས་རྣམས་ནི་མངོན་སུམ་སྤྱན། དུས་ལའང་ཡེ་ཤེས་མ་བསྒྲིབས་

པས། །བསྟན་པ་དག་ཀྱང་བསྲུང་བར་མཛད། །ཅེས་དང་། རྒྱུད་བླ་མ་ལས། དུས་ལ་ཡེ་ཤེས་བསྒྲིབས་པ་མེད་ཅེས་དང་། དུས་གསུམ་རྟག་ཏུ་ཐོགས་མེད་ངེས་པ་རྒྱ་ཆེན་འཇུག་པ་སྟེ་ཞེས་དང་། རྒྱལ་ཡུམ་འཕགས་
རྣམས་ཀྱིས་ཀྱང་བསམ་མི་ཁྱབ་ཅེས་དང་། ཐམས་ཅད་མཁྱེན་པའི་ཡེ་ཤེས་ཡུལ། སངས་རྒྱས་གསུང་ཡུལ་མིན་ཕྱིར། ཡེ་ཤེས་ལུས་ཅན་རྣམས་ཀྱི་ནི། བསམ་མི་ཁྱབ་པར་རྟོགས་པར་བྱ། ཞེས་བཤད་པའི་ཕྱིར་རོ། །
གཞན་ཡང་གལ་ཏེ་འདས་པ་རྟོགས་པར་ཐལ་ཏེ་ཡེ་ཤེས་ད་ལྟ་བས་མངོན་སུམ་གྱིས་མཁྱེན་པའི་ཕྱིར་རོ་ཞེ་ན། སྒྲ་ཁ་དོག་དང་དབྱིབས་ཅན་གཟུགས་སུ་ཐལ་ཏེ་མིག་ཤེས་ཀྱིས་མངོན་སུམ་དུ་རྟོགས་པའི་ཕྱིར་
རོ་ཞེས་མཚུངས་སོ། །གཞན་ཡང་སངས་རྒྱས་ཤཱཀ་ཐུབ་ལྟ་བུ་ལ་ད་ལྟར་གྱི་ཤེས་བྱ་ཐམས་ཅད་མི་སྣང་བར་ཐལ་ཏེ་སངས་རྒྱས་གཅིག་གི་ཡེ་ཤེས་ཡིན་པའི་ཕྱིར་རོ། །འདོད་ན་རྒྱན་ལས། དེ་བཞིན་སངས་
རྒྱས་ཡེ་ཤེས་ལ། ཤེས་བྱ་ཐམས་ཅད་ཅིག་ཅར་སྣང་ཞེས་དང་། ཁྱོད་ཀྱིས་མཁྱེན་པས་ཤེས་བྱ་ཁྱབ་ཅེས་སོགས་དང་འགལ་ལོ། །དེ་ཁྱབ་པ་མེད་ན་འདིར་ཡང་མཚུངས་སོ། །གཞན་ཡང་ལོངས་སྐུ་དང་

༄༅། །མཆོག་གི་སྤྲུལ་སྐུ་ལ་མཚན་དཔེ་ཡུལ་ན་གནས་ཤིང་གསལ་ལ་རྫོགས་པ་མེད་པར་ཐལ་ཏེ་གཟུགས་ཡིན་པའི་ཕྱིར་རོ། །དེ་ཁྱབ་པ་མེད་ན་འདིར་ཡང་མཚུངས་སོ། །དེ་ལྟར་ན་ཞེས་སོགས་སོ། །ལྔ་པ་
ཡོན་ཏན་ཁྱད་པར་ཅན་གསུམ་ནི་སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་ཡུལ་ཡིན་པས་ཡུལ་ཅན་ཇི་ལྟ་བ་རྟོགས་པ་མཚོན་ནོ། །ཤེས་བྱའི་ཆོས་ཐམས་ཅད་ལ་རྟོགས་པ་མངའ་བསྒྱུར་བའི་རང་བྱུང་
ནི་ཇི་སྙེད་པ་ཤེས་པའོ། །ཀུན་རྫོབ་དང་དོན་དམ་གྱི་རྣམ་པ་ཐམས་ཅད་བྱང་ཆུབ་སྟེ་རྟོགས་པའི་སངས་རྒྱས་ཉིད་ཀྱི་རྣམ་པ་གསུམ་སྟེ་ཞེས་སོ། །གསུམ་པ་མཇུག་བསྡུ་བ་ནི་དེ་ལྟར་ན་ཞེས་སོགས་སོ། །
གཉིས་པ་རྩོད་པ་སྤངས་པ་ལ་གཉིས་ཏེ། ཟློས་པ་སྤངས་པ་དང་། འགལ་བ་སྤངས་པའོ། །དང་པོ་ནི་གོང་གི་གཞི་ཤེས་ཀྱི་རྣམ་པ་ཉེར་བདུན་དང་། འདིའི་གཞི་ཤེས་པའི་རྣམ་པ་སོ་བདུན་ཟློས་སོ་ཞེ་ན། གོང་
གི་བདེན་པ་བཞི་ཀའི་ཡིན་ལ། འདི་ནི་ལམ་བདེན་གྱི་ཡིན་པས་མི་ཟློས་སོ། །འོ་ན་གོང་གི་ལམ་བདེན་གྱི་བཅོ་ལྔ་པོ་དང་ཟློས་སོ་ཞེ་ན། གོང་གི་མཚན་ཉིད་ཀྱི་རྣམ་པ་ཡིན་ལ་འདིའི་མཚན་གཞིའི་རྣམ་པ་ཡིན་

ཏེ་བྱང་ཆུབ་ཀྱི་ཡན་ལག་བདུན་ལ་སོགས་པ་མཐོང་ལམ་ལ་སོགས་པའི་མཚན་གཞི་ཡིན་པའི་ཕྱིར་རོ། །འོ་ན་མཚན་ཉིད་མཚན་གཞི་གང་རུང་གིས་གཅིག་མཚོན་ནུས་པས་གཉིས་ཀ་བསྟན་པ་ཟློས་སོ་ཞེ་ན། གོང་
མ་ནི་ཉན་རང་གི་གཞི་རྐྱང་ཤེས་པ་ཡིན་ལ་འདི་ནི་སངས་རྒྱས་ཀྱི་རྣམ་མཁྱེན་གྱི་ཁོངས་སུ་ཆུད་པའི་གཞི་ཤེས་པའི་ལམ་གྱི་ལྡོག་པ་ནས་བསྟན་པ་ཡིན་ནོ། །ལམ་ཤེས་ཀྱི་ལའང་དེས་འགྲེའོ་ཟེར་ཡང་གཉིས་ཀ་མཚན་
གཞིར་ཁྱད་མེད་དོ། །འདི་ལ་ཁ་ཅིག་གོང་མ་གཞི་ཤེས་ལམ་ཤེས་མཚན་ཉིད་པ་ཡིན་ལ། འོག་མ་ནི་རྣམ་མཁྱེན་གྱི་རྣམ་པ་ལ་དེ་གཉིས་ཀྱིས་བཏགས་པ་ཡིན་ནོ། །རྒྱུ་མཚན་ནི་ཡུལ་ལམ་གྱི་བདེན་པ་ལ་ཉན་རང་དང་
བྱང་ཆུབ་སེམས་དཔའི་གཞི་ཤེས་ལམ་ཤེས་ཀྱིས་བསྡུས་པ་སུམ་ཅུ་རྩ་བདུན་དང་བཞི་ཡོད་པས། འདིར་ཡུལ་ཅན་རྣམ་མཁྱེན་ཡིན་པ་ལ་ཡུལ་གྱི་མིང་གིས་ཡུལ་ཅན་ལའང་གཞི་ཤེས་ལམ་ཤེས་སུ་བཏགས་
པའོ། །དགོས་པ་ནི་བརྒྱ་དང་བཅུ་པོ་གཞི་ཤེས་ལམ་ཤེས་ཀྱི་ཡུལ་དུ་གཏན་མི་འགྱུར་སྙམ་པའི་དགོས་པ་དགག་པའི་དོན་དུའོ། །དངོས་ལ་གནོད་པ་ནི་བརྒྱ་དང་བཅུ་པོ་རྣམ་མཁྱེན་གྱི་རྣམ་པར་བཤད་

༄༅། །པ་ཉིད་ཡིན་ནོ་གསུངས་སོ། །འོན་ཀྱང་གདགས་མི་དགོས་ཏེ་འདི་དག་རྣམ་མཁྱེན་གྱི་ཡུལ་གཞི་ཤེས་ལམ་ཤེས་ཀྱིས་བསྡུས་པ་ལམ་བདེན་དངོས་སུ་བསྟན་པས་ཡུལ་ཅན་རྣམ་མཁྱེན་གྱི་རྣམ་པ་
མཚོན་ནས་སྟོན་པའོ་ཞེས་རྟོགས་སོ། །གཉིས་པ་ནི་སངས་རྒྱས་ཀྱི་རྣམ་པ་བྱང་ཆུབ་སེམས་དཔའི་རྒྱུད་ལ་སྐྱེའམ་མི་སྐྱེ། དང་པོ་ལྟར་ན་ཐུན་མོང་མ་ཡིན་པར་འགལ་ལ། གཉིས་པ་ལྟར་ན་བྱང་ཆུབ་སེམས་།
དཔས་སྒོམ་པར་ཇི་ལྟར་ནུས་ཞེ་ན། བྱང་ཆུབ་སེམས་དཔའི་ལ་ངོ་བོ་ཐོབ་པ་དང་ལུས་ཡོངས་སུ་རྫོགས་པ་སྐྱེ་ལ་མཐར་ཐུག་པ་མི་སྐྱེ་བས་སྐྱོན་གཉིས་ཀ་མེད་དོ། །དེ་ཡང་དྷ་ན་རེ་གཞི་ཤེས་ཀྱི་རྣམ་པ་དྲུག་
ཅུ་རྩ་གསུམ་པོ་རྣམ་མཁྱེན་གྱི་བརྒྱ་དང་བཅུར་བསྡུས་ནས་དང་པོ་དྲན་པ་ཉེར་བཞག་ནས་བསྒོམ་མོ་གསུངས་སྐད་དོ། །གསུམ་པ་དོན་སྡུད་པ་ལ་གཉིས་ཏེ། ཟག་བཅས་ཟག་མེད་གང་ཡིན་སྤྱད་པ་དང་། མཇུག་
སྡུད་དངོས་སོ། །དང་བོ་ནི་དེ་ལ་ཞེས་སོགས་སོ། །གཉིས་པ་ནི་རྣམ་པ་རྣམས་ཞེས་སོགས་སོ། །གཉིས་པ་སྦྱོར་བ་ལ་གཉིས་ཏེ། དེའི་རྟེན་དང་རབ་ཏུ་དབྱེ་བའོ། །དང་པོ་ནི་སྦྱོར་བ་ཁྱད་པར་ཅན་ཞེས་

སོགས་ཏེ་སྦྱོར་བ་སྒོམ་པ་པོ་མེད་པར་བརྗོད་པར་རམ་བསྒོམ་པར་མི་ནུས་པས་ཞེས་ཏེ་སྣོད་དེ་རྟེན་ཡིན་ནོ། །གང་གིས་ཞེ་ན་ཉན་པའིའོ། །གང་ཞེ་ན་བདག་ཉིད་ཀྱི་འདས་པ་དང་ད་ལྟར་གྱི་སངས་རྒྱས་ལ་གཙུག་
ལག་ཁང་དུ་འབུལ་བ་ལ་སོགས་པ་བྱས་པ་དང་། །དེ་ལ་བསོད་སྙོམས་འབུལ་བ་ལ་སོགས་པས་དགེ་བའི་རྩ་བ་བསྐྲུན་པ་གཉིས་ནི་རང་རྒྱུད་དུ་རྟོགས་པའི་རྟེན་ནོ། །སེང་བཟང་གིས་དེ་གཉིས་གཅིག་ཏུ་བྱས་
ཟླཏེ་མདོ་དང་མི་མཐུན་ནོ། །དགེ་བའི་བཤེས་ཀྱི་མགོན་དང་བཅས་པ་སྟེ་གཟུང་བ་ནི་ཕྱིའི་རྐྱེན་ནོ། །མདོ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་གང་གི་རྣ་ལམ་དུ་གྲག་པར་གྱུར་པ་དེ་དག་ཀྱང་སྔོན་གྱི་རྒྱལ་
བ་ལ་བསྙེན་བཀུར་བྱས་པའོ། །དེ་བཞིན་གཤེགས་པ་དགེ་བའི་རྩ་བ་བསྐྱེད་པའོ། །དགེ་བའི་བཤེས་གཉེན་གྱིས་ཡོངས་སུ་གཟུང་བ་ཡིན་ནོ་ཞེས་སོ། །གལ་ཏེ་ཤེར་ཕྱིན་འཆད་པ་མང་པོ་ཡོད་པས་དེ་ལ་དེ་ལྟ་
བུ་ཅི་དགོས་ཞེ་ན། ཡུམ་ཕྱིན་ཅི་མ་ལོག་པར་སྟོན་པ་དང་སྙེད་པ་དང་དེ་ལ་ཉན་སེམས་སྐྱེ་བ་ནི་ཚོགས་དེ་ལྟ་བུ་མ་བསགས་པ་ལས་བྱུང་མི་སྲིད་དོ་ཨར་གསུངས་སོ། །སྣོད་དེ་རྟེན་དུ་བཞེད་དོ། །གང་གིས་

༄༅། །ཞེ་ན་གཞུང་བློ་ལ་ལེན་པའོ། །གང་ཞེ་ན་སངས་རྒྱས་ལུས་ངག་ཡིད་གསུམ་གྱིས་བསྟེན་པ་དང་། དགེ་བའི་བཤེས་ཀྱི་མགོན་དང་བཅས་པའོ། །སྣོད་དུ་བཞེད་དོ། །གང་གིས་ཞེ་ན་བསམ་བྱུང་གིས་
དེ་དོན་གྱི་ངེས་པ་བསྐྱེད་ཅིང་མི་བརྗེད་པར་འཛིན་པའོ། །གང་ཞེ་ན་ཐེ་ཚོམ་གྱི་དོན་ཀུན་སངས་རྒྱས་ལ་སོགས་པ་ལ་འདྲི་བ་དང་དགེ་བའི་བཤེས་ཀྱིས་མགོན་བཅས་པའོ། །སྣོད་དུ་བཞེད་དོ་གང་གིས་ཞེ་ན་།
སོགས་པའི་སྟེ་བསྒོམ་པ་ཚུལ་བཞིན་ཡིད་ལ་བྱེད་པའོ། །གང་ཞེ་ན་སྦྱིན་སོགས་བཅུ་སྤྱད་པ་དང་དགེ་བའི་བཤེས་ཀྱི་མགོན་དང་བཅས་པའོ། །སྣོད་དུ་བཞེད་དོ་གང་གི་ཞེ་ན་སོགས་པའི་སྟེ་སྒོམ་པ་ཚུལ་བཞིན་
ཡིད་ལ་བྱེད་པའོ། །གང་ཞེ་ན་སྦྱིན་སོགས་བཅུ་སྤྱད་པ་དང་དགེ་བའི་བཤེས་ཀྱིས་མགོན་དང་བཅས་པའོ། །གལ་ཏེ་ཡུམ་བསྒོམ་པའི་རྟེན་དུ་སྦྱིན་སོགས་སྤྱད་པ་དགོས་ན་ཕན་ཚུན་རྟེན་ནོ་ཞེ་ན་རྗེས་མཐུན་མ་སྤྱད་
པས་སྦྱོར་བ་མཚན་ཉིད་པ་སྐྱེ་བ་ཡིན་ནོ་ཞེས་སོ། །འགྲེལ་པར་ཕྱིའི་རྐྱེན་འོག་ཏུ་སྨོས་པ་ནི་ཐམས་ཅད་ལ་སྦྱོར་བར་གོ་བར་བྱེད་པ་ཡིན་ནོ། །རྣམ་པའི་མཚན་ཉིད་ཅན་གྱི་ཡུམ་ནི་གཞུང་ཉུང་ཟད་འདི་མ་ཡིན་

གྱི༑ རྣམ་པ་བརྒྱ་བདུན་ཅུ་རྩ་གསུམ་པོ་འདིའི་བརྗོད་བྱས་ཡུམ་གྱི་མདོ་ཐམས་ཅད་ལ་ཁྱབ་པས་ཐམས་ཅད་རྣམ་པའི་ཡུམ་ཞེས་བྱའོ། །གཉིས་པ་སྦྱོར་བ་ནི་དེ་ལྟར་ཞེས་སོགས་ལ་གསུམ་སྟེ། རང་བཞིན་དང་། །
གནས་སྐབས་དང་། ས་མཚམས་ཀྱི་སྦྱོར་བའོ། །དང་པོ་ལ་གཉིས་ཏེ་ངོ་བོ་དང་། རྟོགས་པའི་ཁྱད་པར་གྱི་སྦྱོར་བའོ། །དང་པོ་ལ་གཉིས་ལས་གནས་པ་བཀག་པ་ནི་གཟུགས་ལ་སོགས་པའི་ཆོས་ཐམས་ཅད་རང་།
བཞིན་མེད་པར་གཏན་ལ་ཕབ་ནས་བློས་གང་དུ་ཡང་མི་གནས་པར་བསྒོམ་པ་སྟེ། མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་གཟུགས་ལ་མི་གནས་སོ། །
གང་གི་ཚེ་གཟུགས་ལ་མི་གནས་པ་དེའི་ཚེ་གཟུགས་ལ་རྣལ་འབྱོར་དུ་བྱེད་པ་ཡིན་ནོ་ཞེས་སོགས་བཤད་དོ། །གཉིས་པ་རྣལ་འབྱོར་བཀག་པ་ནི་དེའི་ཚེ་བདག་མི་གནས་པ་སྒོམ་པ་ཡིན་ནོ་ཞེས་ཞེན་པ་བྱུང་ན་དེ་
ཡང་བཀག་ནས་བསྒོམ་པ་སྟེ། མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཡུམ་ལ་སྤྱོད་པའི་ཚེ་གཟུགས་ལ་སྦྱོར་བར་མི་བྱེད་དེ། གང་གི་ཚེ་གཟུགས་ལ་སྦྱོར་བར་མི་བྱེད་པ་དེའི་ཚེ་གཟུགས་

༄༅། །ལ་རྣལ་འབྱོར་དུ་བྱེད་པ་ཡིན་ནོ་ཞེས་སོ། །གཉིས་པ་རྟོགས་པའི་ཁྱད་པར་གྱི་གསུམ་ནི་ཆོས་ཐམས་ཅད་སྟོང་པར་རྟོགས་པ་ན་གཞི་དང་ལམ་དང་རྣམ་པའི་ཆོས་མི་དམིགས་པར་རྟོགས་པ་ནས་ཟབ་
པ་ལ་སོགས་པ་གསུམ་དུ་འཇོག་པ་སྟེ། གནས་པ་མི་དམིགས་པའི་དོན་གྱིས་གཟུགས་ལ་སོགས་དེའི་གཞི་དེ་བཞིན་ཉིད་ཟབ་ལ་དེ་རྟོགས་ནས་སྒོམ་པ་ནི་ཟབ་པའི་སྦྱོར་བའོ། །མདོ་ལས་གཟུགས་ཟབ་པའི་ཕྱིར་
ཡུམ་ཟབ་བོ་ཞེས་སོ། །ལམ་གྱི་དེ་བཞིན་ཉིད་དེ་རྣམ་པ་རང་བཞིན་གྱིས་རྙོག་པ་མེད་པའི་དོན་གྱིས་གཏིང་དཔག་དཀའ་བ་ལ་དེར་རྟོགས་ནས་གཏིང་དཔག་དཀའ་བའི་སྦྱོར་བ་ཞེས་བྱའོ། །མདོ་ལས་གཟུགས་
གཏིང་དཔག་དཀའ་བའི་ཕྱིར་ཡུམ་གཏིང་དཔག་དཀའ་བའོ་ཞེས་སོ། །རྣམ་པའི་དེ་བཞིན་ཉིད་དེ་རྣམས་མཐའ་མི་དམིགས་པའི་དོན་གྱིས་ཚད་མེད་ལ་དེ་རྟོགས་ནས་བསྒོམས་པས་ཚད་མེད་པའི་སྦྱོར་བ་ཞེས་
བྱའོ། །མདོ་ལས་གཟུགས་ཚད་མེད་པའི་ཕྱིར་ཡུམ་ཚད་མེད་པའོ་ཞེས་སོ། །དེ་གསུམ་ལ་འབྲས་བུའམ་ཡུལ་ཅན་ནས་ཐ་སྙད་བཏགས་ན་གཞི་ཤེས་ལམ་ཤེས་རྣམ་མཁྱེན་གྱི་སྦྱོར་བ་ཞེས་ཀྱང་བྱའོ། །ལྔ་པོ་འདི་

དག་ལ་མཚན་ཉིད་རྟགས་སུ་བྱས་ནས་མཚོན་ཆ་བསྒྲུབ་ན་ཡུམ་བསྒོམ་པ་ཆོས་ཅན་མི་གནས་པའི་སྦྱོར་བ་ཞེས་བྱ་སྟེ་གཟུགས་ལ་སོགས་པ་ལ་མི་གནས་པར་བསྒོམས་པའི་ཕྱིར་རོ་ཞེས་བྱ་བ་ལ་སོགས་པའོ། ། །
གཉིས་པ་གནས་སྐབས་ཀྱི་སྦྱོར་བ་ནི་སྔར་གྱི་ལྔ་པོ་དེ་ཉིད་ཚོགས་ལམ་དུ་བསྒོམས་ན་ཚོགས་འབད་པ་ལ་ཆེན་པོ་ནི་དྲག་པོའོ། །ཡུན་རིང་ནི་གྲངས་མེད་གསུམ་ཙམ་ནས་འཚང་རྒྱ་བའི་སྦྱོར་བ་སྟེ། མདོ་ལས་ཐེག་པ་
ལ་གསར་དུ་ཞུགས་པའི་གང་ཟག་དེ་ཡུམ་ཟབ་མོ་འདི་ཐོས་ནས་སྤངས་ཏེ་ཞེས་སོ། །ལུང་བསྟན་དུ་རུང་བའི་དབང་པོ་ལྔ་ཐོབ་པ་ལ་གནས་པ་དང་། །ཡུམ་འཛིན་པ་ལ་སོགས་པ་ཕྱི་བཤོལ་གྱིས་ཕྱིར་མི་ལྡོག་པ་དང་། 
བདུད་བཞི་དང་ས་གཉིས་ཀྱི་བར་ཆད་ལས་ངེས་པར་འབྱུང་བ་དང་། གཟུང་འཛིན་སྒྲུབ་རྟོག་གིས་བར་ཆད་མེད་པར་རྟག་ཏུ་སྒོམ་པ་དང་། བྱང་ཆུབ་ཉེ་བ་ནི་མཐོང་ལམ་གྱི་ཚེ་ཡིན་ཏེ་བྱང་ཆུབ་དང་ནི་ཉེ་
བ་དང་ཞེས་སོགས་དང་ཟག་པ་མེད་པའི་ཆོས་གསར་གྱི་རྟེན་ཉིད་དང་། མདོ་ལས་ཕྱི་དུས་བཟང་ལ་སྡོང་པོ་ལོ་མ་ལྷག་གྱུར་ན། །ཡལ་གས་རིང་མི་ཐོགས་ལོ་འབྲས་མེ་ཏོག་སྐྲུན། །ཤེས་རབ་ཕ་རོལ་ཕྱིན་འདི་

༄༅། །སུས་ཡི་ལག་ཐོབ་པ། །རིང་པོར་མི་ཐོགས་འདྲེན་པ་རྣམས་ཀྱི་བྱང་ཆུབ་ཐོབ། །ཅེས་པས་ཀུན་རྟག་ཀྱིས་བསྡུས་པའི་གཟུང་འཛིན་གྱི་རྟོག་པ་ལོ་འདབ་རྙིང་པ་འདྲ་བ་ནི་སྤངས་ལོ་འདབ་གསར་པ་ལྟ་
བུའི་བྱང་ཆུབ་དང་། མེ་ཏོག་དང་འབྲས་བུ་འདྲ་བའི་སེམས་ཅན་གྱི་དོན་མི་རིང་པར་ཤེས་པས་དགའ་བ་སྐྱེ་བའོ། །འབྲས་བུ་སྐུ་གསུམ་མྱུར་དུ་ཐོབ་པར་ཤེས་པ་སྟེ། མདོ་ལས་དཔེར་ན་བུད་མེད་སྦྲུམ་གང་སྡུག་།
བསྔལ་ཉེན་གྱུར་ན། །དེ་ནི་དེའི་བཙའ་བའི་དུས་ལ་བབ་ཅེས་བྱ། །དེ་བཞིན་བྱང་ཆུབ་སེམས་དཔའ་རྒྱལ་བའི་ཤེས་རབ་ཉན། །དགའ་དང་འདུན་པ་སྐྱེད་པ་མྱུར་དུ་བྱང་ཆུབ་རེག །ཅེས་སོ། །ཆོས་ཀྱི་འཁོར་ལོ་
བསྐོར་བ་དང་ལམ་གྱི་རྟེན་དང་ལམ་ལ་འགོད་པ་ལ་སོགས་གཞན་གྱི་དོན་དང་ཆོས་ཀྱི་དབྱིངས་ལ་ཡོན་ཏན་དང་སྐྱོན་འཕེལ་འགྲིབ་མི་མཐོང་བ་སྟེ། མདོ་ལས་ཤེས་རབ་ཕ་རོལ་ཕྱིན་མཆོག་སྤྱོད་ཚེ་རྣལ་འབྱོར་པ། །
གཟུགས་ཀྱི་འཕེལ་བ་དང་ནི་ཡོངས་སུ་འགྲིབ་མི་མཐོང་ཞེས་སོ། །ཆོས་དགེ་བ་དང་ཆོས་མིན་མི་དགེ་བ་གཉིས་དང་སོགས་པར་ལུང་མ་བསྟན་རིམ་པ་ལྟར་འདོད་པ་དང་ཁམས་གོང་མ་གཉིས་ག་གཙོ་ཆེར་

ཡོད་པ་དེ་མི་མཐོང་ཞིང་མི་དམིགས་པ་སྟེ། མདོ་ལས་གང་ཞིག་ཆོས་དང་ཆོས་མིན་ཆོས་དབྱིངས་མི་མཐོང་ཞིང་། །མྱ་ངན་འདས་ལ་མི་རེག་དེ་ནི་ཤེས་རབ་གནས། །ཞེས་སོ། །གཟུགས་སོགས་ཀྱི་ཆོས་ཉིད་
བསམ་གྱིས་མི་ཁྱབ་པ་ཡིན་ནོ་ཞེས་པའི་རློམ་པ་བཀག་པ་ནི་མི་མཐོང་བ་ཡིན་ནོ། །གཟུགས་སོགས་མཚན་གཞི་དང་དེའི་མཚན་མ་མཚན་ཉིད་དང་དེའི་ངོ་བོ་མཚོན་བྱ་གསུམ་དུ་རྣམ་པར་མི་རྟོག་པ་སྟེ། མདོ་།
ལས་གང་ཞིག་འདིར་སྤྱོད་སངས་རྒྱས་ཆོས་རྣམས་མི་རྟོག་སྟེ། །སྟོབས་དང་རྫུ་འཕྲུལ་རྐང་པ་བྱང་ཆུབ་ཞི་མི་རྟོག །རྣམ་པར་མི་རྟོག་རྟོག་བྲལ་བྱིན་གྱིས་བརླབས་ཀྱིས་སྤྱོད། །འདི་ནི་ཤེས་རབ་ཕ་རོལ་ཕྱིན་
མཆོག་སྤྱོད་པ་ཡིན། །ཞེས་སོ། །གཞན་ཡང་རང་གི་རྒྱུད་ལ་འབྲས་བུའི་རིན་པོ་ཆེ་རྒྱུན་ཞུགས་ལ་སོགས་དང་རང་སངས་རྒྱས་རྣམས་སྦྱིན་པ་དང་། །དབྱིངས་རྣམ་དག་བསྒོམས་པས་སྒྲིབ་པ་ཕལ་ཆེར་གྱིས་
དག་པའོ། །དེ་རྣམས་ནི་ཚོགས་ལམ་དང་དྲོད་སོགས་བཞི་དང་མཐོང་ལམ་དང་ས་གཉིས་པ་ནས་བདུན་པའི་བར་ལ་རེ་རེ་དང་ས་བརྒྱད་པ་ལ་ལྔ་དང་། །དགུ་པ་དང་བཅུ་པ་ལ་རེ་རེ་བཞག་སྟེ་སེང་བཟང་གི་ལུགས་

༄༅། །སོ༑ ༑གསུངས་སོ། །གསུམ་པ་ནི་མཚམས་དང་བཅས་ཏེ་ཞེས་ཡུམ་གྱི་སྦྱོར་བ་རིན་པོ་ཆེ་ལྟར་དགྲ་མང་བས་དེས་མི་ཚུགས་པར་བྱ་བའི་དོན་ལོ་དང་ཟླ་བ་ལ་སོགས་པ་མཚམས་བཅད་ཅིང་བསྒོམ་
པ་སྟེ་མདོ་ལས་འདྲི་བ་ལ་མཚོན་ནས་ཡུམ་འདི་བྲི་ན་ཡང་མྱུར་དུ་འབྲི་བར་བྱ་ཟླ་བ་གཅིག་གིས་བྲི་ན་ཡང་དེ་བཞིན་དུ་བྱའོ་ལོ་དང་ཞེས་སོགས་སོ། །ས་བརྒྱད་པ་ཡན་ཆད་དུ་མི་དགོས་སོ། །འགྲེལ་པ་ལྔ་ཚན་།
དང་པོའི་ཞབས་སུ་ཞེས་བྱ་བར་རྟོགས་པ་སྦྱར་བ་མཚན་ཉིད་དང་། ལྔ་ཚན་འོག་མའི་ཞབས་སུ་སྦྱོར་བ་སྦྱར་བ་ནི་མཚོན་བྱ་ཡིན་ནོ་གསུངས་སོ། །སྐྲག་པ་ལ་སོགས་པ་བཅོ་ལྔའི་ཞབས་སུ་ཞེས་བྱ་བ་ལ་
སོགས་པའི་སྒྲུབ་པ་དང་ལྡན་པ་སྦྱར་བ་མཚན་ཉིད་ཡིན་ཏེ་དེ་ཡང་ཆོས་སྒོམ་པའི་སོགས་པར་ཚུལ་བཞིན་ཡིད་ལ་བྱེད་པ་བསྡུ་བའོ། །རྒྱུའི་ཟག་པ་མེད་པའི་ཆོས་ཏེ་ལ་སོགས་པར་འབྲས་བུའི་ཆོས་བསྡུའོ། །
འཕེལ་བ་དང་འགྲིབ་པ་མེད་པའི་ལ་སོགས་པར་སྐྱེ་འགག་མེད་པ་བསྡུའོ། །བསམ་གྱིས་མི་ཁྱབ་པར་ལ་སོགས་པར་དཔག་ཏུ་མེད་པ་བསྡུའོ། །གཟུགས་རྣམ་པར་དག་པའི་ལ་སོགས་པར་ཚོར་བ་ལ་སོགས་

བསྡུའོ༑ ༑ཚེགས་ཆེན་མན་ཆད་ཀྱི་ཞབས་སུ་སྦྱོར་བ་སྦྱར་བ་ནི་མཚོན་བྱ་ཡིན་གསུངས་སོ། །སྔ་མ་རྣམས་འཆད་བྱེད་དང་ཕྱི་མ་རྣམས་བཤད་བྱར་ཡང་མཚམ་མོ། །གསུམ་པ་སྔོན་འགྲོ་ལ་གསུམ་སྟེ། ཡོན་ཏན་
ཤེས་ནས་བྲོད་པ་སྐྱེད་པ་དང་། །སྐྱོན་ཤེས་ནས་སྤངས་པ་དང་། །མཚན་ཉིད་ཤེས་ཤིང་གཏན་ལ་ཕེབས་པའོ། །དང་པོ་ནི་ཡོན་ཏན་ཞེས་སོགས་ཏེ་བསྟན་བཤད་བསྡུ་བ་གསུམ་ལས་དང་བོ་དབྱེ་གཞི་ནི་ཡོན་
ཏན་ཞེས་ཏེ་སྦྱོར་བ་སྒོམ་བཞིན་པ་ན་འབྱུང་བའི་གནས་སྐབས་ཀྱི་འབྲས་བུའོ། །གྲངས་ཀྱི་དབྱེ་བ་ནི་རྣམ་པ་བཅུ་བཞིའོ་ཞེས་སོ། །གསལ་བའི་དབྱེ་བ་ནི་བདུད་ཀྱི་མཐུ་བཅོམ་ལ་སོགས་པ་ཞེས་སོ། །འགྲེལ་
བར་འབྲས་བུ་དང་རྒྱུས་བསྡུས་པའི་ཡོན་ཏན་ནོ། །དེ་གཉིས་ཀྱང་སྦྱོར་བའི་བརྒྱུད་པ་དང་དངོས་ཀྱི་འབྲས་བུ་ཡིན་ནོ། །ཡུམ་གྱི་སྦྱོར་བ་བསྒོམས་པ་ལ་སངས་རྒྱས་རྣམས་ཀྱིས་བྱིན་གྱིས་བརླབས་པའི་རྒྱུའི་
ཡོན་ཏན་ནུས་པ་མཐུ་ཅན་དུ་ཐོབ་པ་ལས་བདུད་ཀྱི་མཐུ་བཅོམ་པའི་ཡོན་ཏན་མངོན་དུ་གྱུར་པའི་ཚུལ་གྱིས་འཐོབ་གཞན་ལའང་སྦྱར་རོ། །དེ་ལ་ཐུགས་ཀྱིས་དགོངས་པའི་རྒྱུ་ལས་མཐུ་བསྐྱེད་པའི་དོན་དུ་དགོངས་

༄༅། །ཤིང་མཁྱེན་པའི་འབྲས་བུ་འཐོབ་བོ། །དེ་ལ་སངས་རྒྱས་ཀྱི་སྤྱན་བཞིས་མཁྱེན་ཅིང་ཤའི་སྤྱན་གྱིས་གཟིགས་པའི་རྒྱུ་ལས་སངས་རྒྱས་ཀྱིས་བདག་མངོན་སུམ་དུ་མཛད་པའི་འབྲས་བུ་འཐོབ་བོ། །
བྱང་ཆུབ་དང་ཉེ་བར་གྱུར་པའི་ནུས་པ་ཐོབ་པའི་རྒྱུ་ལས་བྱང་ཆུབ་དང་ཉེ་བར་གྱུར་པའི་འབྲས་བུ་འཐོབ་བོ། །རྒྱུ་ནུས་པའི་རང་བཞིན་གྱིས་ཕན་ཡོན་ཆེན་པོ་ཐོབ་པ་ལས་འབྲས་བུ་སངས་རྒྱས་དང་འཕྲད་པའི་
དོན་ཆེན་པོ་དང་། །སོགས་པར་མཐོ་རིས་སུ་སྐྱེ་བའི་དོན་ཆེན་པོ་ལ་སོགས་པ་འཐོབ་བོ། །རྒྱུ་ཡུམ་འཆད་པས་སངས་རྒྱས་ཀྱི་བྱ་བ་བྱེད་པས་འབྲས་བུ་སྔོན་དུ་སངས་རྒྱས་ཀྱིས་ལྷོ་དང་ཤར་དང་བྱང་དང་
དེའི་ཆར་དར་བར་འགྱུར་རོ་ཞེས་གསུངས་པ་ནི་ཡུལ་སྤྱད་པ་ཡིན་ལ། བྱང་ཆུབ་སེམས་དཔས་སྦྱོར་བ་སྒོམས་པས་དེ་བཤད་པ་ལ་སོགས་པས་ཡུལ་ཐམས་ཅད་དུ་རྒྱས་པར་བྱས་པ་ནི་དེའི་ཡོན་ཏན་འགྲུབ་པ་
ཡིན་ནོ། །རྒྱུ་མཐོང་ཡང་བསྒོམ་སྤང་གི་གཉེན་པོ་ཆོས་ཡོངས་སུ་རྫོགས་པ་ལས་འབྲས་བུ་མཐོང་ལམ་སྒོམ་ལམ་གྱི་ཟག་པ་མེད་པའི་ཡོན་ཏན་དྲན་པ་ཉེར་བཞག་ལ་སོགས་པ་རྫོགས་པར་འཐོབ་པའོ། །རྒྱུ་རང་

ཉིད་ཀྱིས་སངས་རྒྱས་ལས་རྣམ་པ་ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་རྙེད་པ་ལས་འབྲས་བུ་རྣམ་མཁྱེན་གྱི་དམིགས་པ་ལ་སོགས་འཆད་པའི་སྨྲ་བའི་སྐྱེས་བུ་འཐོབ་བོ། །རྒྱུ་བདག་གི་སྦྱོར་བའི་གྲོགས་
ཏེ་མགོན་སངས་རྒྱས་ཀྱིས་མཛད་པ་ལས་འབྲས་བུ་བདུད་ཀྱིས་རྣམ་མཁྱེན་ལས་མི་ཕྱེད་པ་འཐོབ་བོ། །རྒྱུ་ཐེག་ཆེན་གྱི་ཆོས་ལ་དགའ་བ་རྒྱ་ཆེན་པོ་ལས་འབྲས་བུ་དགེ་བའི་རྩ་བ་ཉན་རང་དང་ཐུན་མོང་མ་ཡིན་།
པ་སྐྱེ་བ་འཐོབ་བོ། །རྒྱུ་སྦྱོར་བ་བསྒོམ་པ་དེའི་སེམས་ཅན་མ་བསྒྲལ་བ་རྣམས་བསྒྲལ་བ་ལ་སོགས་པ་དམ་བཅས་པའི་ཚིག་ལ་དེ་ཁོ་ན་ལྟར་འགྲུབ་སྙམ་ནས་སངས་རྒྱས་རྗེས་སུ་ཡི་རང་པ་འབྱུང་འབྲས་བུ་སེམས་
ཅན་དངོས་སུ་སྒྲོལ་བ་ལ་སོགས་པ་དང་བཅས་པ་བཞིན་དུ་བསྒྲུབ་པ་འཐོབ་བོ། །ཐེག་ཆེན་གྱི་ཆོས་ཟབ་མོ་ལ་འདོད་ཅིང་མོས་པ་ལས་འབྲས་བུ་འཁོར་ལོས་སྒྱུར་བ་ལ་སོགས་པ་འབྲས་བུ་རྒྱ་ཆེན་པོ་གཞན་
དོན་དུ་ཡོངས་སུ་འཛིན་པ་འཐོབ་བོ། །རྒྱུ་སེམས་ཅན་གྱི་དོན་བྱེད་པའི་ནུས་པ་དང་ལྡན་པས་འབྲས་བུ་སེམས་ཅན་གྱི་དོན་དངོས་སུ་བྱེད་པ་འཐོབ་བོ། །རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་ཚང་པར་རྙེད་པར་གྱུར་

༄༅། །པའི་དགེ་རྩ་དང་ལྡན་པ་ལས་འབྲས་བུ་དོན་དང་གཞུང་ཚང་བ་ངེས་པར་འཐོབ་པའོ། །ཡང་ན་སྦྱོར་བ་བཞི་བསྒོམས་པས་སྐྱེ་བ་གཞན་དུ་གླེགས་བམ་ཚང་བར་རྙེད་པ་རྒྱུ་ཡིན་ལ། དེ་ལས་དེའི་རྟོགས་
པ་ངེས་པར་འཐོབ་པ་ནི་འབྲས་བུའོ། །དེ་ཡང་མ་བཙལ་ཡང་རྙེད་པ་ལ་སོགས་པའི་མུ་གསུམ་ཤེས་པར་བྱའོ། །གསུམ་པ་ནི་དེ་དག་ཕྱིན་ཅི་མ་ལོག་ཅེས་སོགས་ཏེ་རྒྱུ་ཡོན་ཏན་བཅུ་ཡི་འབྲས་བུ་འཐོབ་པའོ། ། །
གཉིས་པ་ནི་དེའི་འོག་ཏུ་ཡང་ཞེས་སོགས་ཏེ། སྨྲ་བའི་ཟླ་བས་སངས་རྒྱས་ལ་ནི་རབ་འབྱོར་ཞུས། ཡོན་ཏན་དགའ་བ་རྣམས་ཀྱི་བར་དུ་གཅོད་གང་ལགས་ཞེས་པ་དང་བསྟུན་ནས་དྲི་ཚིག་གིས་མཚམས་སྦྱར་རོ། ། 
འདི་ལ་གསུམ་སྟེ། བསྟན། བཤད། བསྡུ་བའོ། །དང་པོ་དབྱེ་གཞི་ནི་སྐྱོན་ནི་ཞེས་ཏེ་སྦྱོར་བའི་སྔོན་འགྲོ་སྤང་བར་བྱའོ། །ཕྱེ་ན་བཅུ་ཚན་བཞིར་བཅས་པ། དྲུག་ཏུ་ངེས་པར་རྟོགས་པར་བྱ་ཞེས་སོ། །གཉིས་པ་ལ་གསུམ་
སྟེ། རང་ཉིད་ལ་བརྟེན་པའི་འགལ་རྐྱེན་ཉེ་བར་གནས་པ་དང་། མཐུན་རྐྱེན་མ་ཚང་བ་དང་། གཞན་ལ་བརྟེན་པའི་འགལ་རྐྱེན་ཉེ་བར་གནས་པའོ། །དང་པོ་ལ་ལྔ་སྟེ། སྤོབས་པའི་དབང་དུ་བྱས་པ་དང་། གནས་

ངན་ལེན་གྱི་དབང་དུ་བྱས་པ་དང་། སྤོང་བའི་རྒྱུ་མཚན་འཛིན་པའི་དབང་དུ་བྱས་པ་དང་། ཐེག་ཆེན་ལས་ཉམས་པར་བྱེད་པ་དང་། ཐེག་ཆེན་ལས་གཡེངས་པར་བྱེད་པའོ། །དང་པོ་ནི་ཡུམ་བསྟན་པ་ལ་སོགས་
བྱས་ཀྱང་ཡུན་རིང་ཆེས་ན་བདུད་ཀྱིས་བར་དུ་གཅོད་པར་འགྱུར་ཏེ་ཕ་རོལ་ཏུ་ཕྱིན་པ་དྲུག་དཀའ་བས་ཡོངས་སུ་རྫོགས་པར་བྱེད་ཅེས་གསུངས་སོ། །སློབས་པ་ཧ་ཅང་མྱུར་བ་ནི་འོ་ལེ་བ་སྐྱེས་ནས་ཕྱིན་ཅི་མ་
ལོག་པར་བརྗོད་པའི་བར་ཆད་དུ་འགྱུར་བར་འཕགས་བས་བཤད་ལ། འགྲོ་བའི་དོན་མ་བྱས་པར་གློག་བཞིན་མྱུར་དུ་ཡང་། །ཡོངས་སུ་ཉམས་པར་འགྱུར་བ་ནི་བདུད་ཀྱི་ལས་ཞེས་སོ། །གཉིས་པ་ནི་ལུས་
ཀྱི་གནས་ངན་ལེན་ནི་གླལ་བ་དང་རྒོད་པ་དང་ཕན་ཚུན་སྟོན་ཅིང་ཡི་གེར་འབྲི་བ་གསུམ་མོ། །སེམས་ཀྱི་གནས་ངན་ལེན་ནི་སེམས་རྣམ་པར་གཡེངས་པ་དང་། ཕན་ཚུན་ཆགས་སེམས་དང་ལྡན་པ་དང་།
ཡི་གེ་གཞན་ལ་ཆགས་ཤིང་ཚིག་གི་དོན་མི་ཤེས་པར་ཡི་གེར་འབྲི་བའོ། །རིགས་པ་མ་ཡིན་པས་བསྐྱེད་པ་ནི་གླལ་བ་ལ་སོགས་པ་དྲུག་སྔོན་དུ་སོང་བའི་ཁ་འདོན་བྱེད་པ་ལགས་བའོ། །གསུམ་པ་ནི་

༄༅། །ཐེག་ཆེན་གྱི་ཆོས་སྤྱོད་སྤོངས་བས་ན་ཕྱིར་ཕྱོགས་པའོ། །དེའི་རྒྱུ་མཚན་ནི་འཐད་པའོ། །འཛིན་པ་ནི་ཡིད་ལ་བྱེད་པའོ། །འཐད་པ་ནི་འདིའི་གཏིང་མི་རྙེད་རོ་མི་མྱོང་བའི་ཕྱིར་དང་། འདི་ལས་
བདག་ལུང་མ་བསྟན་པའི་ཕྱིར་དང་། མིང་རུས་ལ་སོགས་པ་མ་སྨོས་པའི་ཕྱིར། འདི་བཤད་ཚེ་ན་ཁ་ཅིག་སོམ་ཉི་ཟ་འགྱུར་ཏེ། འདྲེན་པས་འདིར་ནི་བདག་གི་མིང་ཡང་ཡོངས་མ་བརྗོད། །རིགས་དང་ས་དང་རུས་
ཀྱང་ཡོངས་སུ་མ་བརྗོད་ཅེས། །འདི་ནི་ཉན་པར་མི་འགྱུར་སྤོངས་འགྱུར་བདུད་ཀྱི་ལས། །ཞེས་ཁྱབ་པ་མེད་པའི་རྟགས་ལྟར་སྣང་གསུམ་མོ། །བཞི་པ་ནི་འོག་མ་དྲུག་པོ་འདི་དག་ཐམས་ཅད་སེམས་བསྐྱེད་བྱས་
པ་གཅིག་གིས་ཡུམ་གྱི་གླེགས་བམ་སྤངས་ཏེ་ཉན་རང་གི་སྡེ་སྣོད་ལ་འཇུག་པར་གཅིག་མོད་ཀྱི་ལྡོག་པ་མི་འདྲ་བ་དུ་མར་བསྟན་ནོ། །ཡལ་ག་ལ་སོགས་པ་ཐམས་ཅད་འཐོབ་པའི་རྩ་བ་བོར་ནས་ཡལ་འདབ་ལ་འཇུ་
བ་ལྟར་ཡུམ་གྱི་གླེགས་བམ་བོར་ནས་ཉན་རང་གི་སྡེ་སྣོད་ལ་འཇུག་པ་ནི་འཇིག་རྟེན་དང་དེ་ལས་འདས་པའི་ཆོས་ཐམས་ཅད་ཀྱི་རྒྱུ་ལ་མངོན་པར་ཞེན་པ་ཉམས་པ་སྟེ། དེ་ལྟར་མི་ཤེས་དེ་དག་རྩ་བ་བོར་ནས་ནི།

རྨོངས་པས་ཡལ་ག་དག་དང་འདབ་མ་འཚོལ་བར་འགྱུར་ཞེས་སོ། །ཁྱི་འགའ་ཞིག་ཇོ་བོའི་ཟན་ནར་མ་བོར་ནས་ལས་མི་ལ་སློང་པ་ལྟར་ཡུམ་བོར་ནས་ཉན་རང་གི་མདོ་སྡེ་ལ་འཇུག་པ་ནི་གནས་སྐབས་སུ་བདེ་
རྒྱན་ལས། གཞན་དོན་སེམས་དང་དེའི་ཐབས་རྙེད་དང་། །དགོངས་ཆེན་མཐོང་དང་དེ་ཉིད་མཆོག་མཐོང་བས། །ཞེས་དང་། །མཐར་ཐུག་པའི་བདེ་བ་རྒྱུད་བླ་མ་ལས། །ཡིད་ཀྱི་རང་བཞིན་ཕུང་པོ་དང་། །
དེ་རྒྱུ་ལོག་ཕྱིར་བདེ་བ་ཉིད་ཅེས་པ་གྱ་ནོམ་པ་བདེ་བའི་རོ་མྱང་པ་ཉམས་པའོ། །རྣམ་པ་ཐམས་ཅད་དུ་ཐེག་པའི་མཆོག་ཆེན་པོ་ཀུན་ཏུ་འཛིན་པ་ཉམས་པ་ནི་གླང་པོ་རྙེད་ནས་གླང་པོའི་རྗེས་ནི་འཚོལ་བ་ལྟར། 
ཤེས་རབ་ཕ་རོལ་ཕྱིན་ཐོས་མདོ་ཚུལ་དེ་བཞིན་ནོ། །ཇི་ལྟར་རྒྱ་མཚོ་དང་བ་གླང་རྗེས་ཀྱི་ཆུ་སྙོམ་པ་ལྟར་ཡུམ་དང་ཉན་རང་གི་མདོ་རྣམ་མཁྱེན་གྱི་རྒྱུར་སྒོམ་པ་ནི་རྟག་ཏུ་ཆེད་དུ་བྱ་བ་གསུམ་ལས་ཉམས་པའོ། །
རྣམ་པར་རྒྱལ་བའི་རྒྱུ་རིན་པོ་ཆེ་སྣ་ཚོགས་ལས་གྲུབ་པ་ངོས་རེ་རེ་ལ་དཔག་ཚད་ཉེས་བརྒྱ་ལྔ་བཅུ་ཡོད་པ་ཇི་ཙམ་གྱིས་མཛེས་པར་བྱས་པའི་ཚད་ཉི་ཟླ་ལ་ལེན་པ་ལྟར་ཡུམ་རྣམ་མཁྱེན་གྱི་རྒྱུ་ཡིན་པ་ལ་མ་།

༄༅། །ཡིན་པར་འཛིན་ཅིང་ཉན་རང་གི་མདོ་སྡེ་རྒྱུར་འཛིན་པ་ནི་རྒྱུ་དང་འབྲས་བུ་འབྲེལ་བ་ཉམས་པའོ། །ཇི་ལྟར་འཁོར་ལོས་སྒྱུར་བའི་རྒྱལ་པོ་དང་ཁམས་ཀྱི་རྒྱལ་པོ་སྙོམ་པ་དང་། །ཁ་ཟས་རོ་བརྒྱ་
པ་བོར་ནས་དྲུག་ཅུ་བ་ཟ་བ་དང་། ནོར་བུ་རིན་པོ་ཆེ་རིན་ཐང་མེད་པ་དང་འཆིང་བུ་སྙོམ་པ་ལྟར། ཡུམ་བོར་ནས་ཉན་ཐོས་ཀྱི་མདོ་སྡེ་ལས་རྣམ་མཁྱེན་བཙལ་བར་སེམས་པ་ནི་གོང་ན་མེད་པ་ཆོས་སྐུ་ལོངས་སྐུ་
སྤྲུལ་སྐུ་གསུམ་ལས་ཉམས་པའོ། །ལྔ་པ་ནི་ཡུམ་གཏན་ནས་མི་སློང་ཡང་རེ་ཞིག་གཡེངས་པར་འགྱུར་བའི་རྒྱུ་བརྒྱད་ནས་གཟུགས་དང་བྱང་ཆུབ་ཀྱི་བར་དུ་ཡུམ་སྤང་ངོ་རྣམ་པར་རྟོག་པའི་སྤོངས་པ་དང་འབྲས་བུ་
དང་ལམ་འབྲི་བར་མི་ནུས་པ་ལ་ཡི་གེར་འབྲི་བ་ཁོ་ན་ཡུམ་ཡིན་པར་འཛིན་པ་སྟེ་གཉིས་པོ་ལས་གཡེངས་པའོ། །ཡི་གེ་ཁོ་ན་དེར་འཛིན་པ་སྟེ་གཉིས་པོ་ལས་གཡེངས་པའོ། །གཞུང་ཡི་གེ་ཡིན་བཞིན་དུ་ཡི་གེ་
མེད་པ་ལ་དེར་འཛིན་པ་སྟེ་གཞུང་ལས་གཡེངས་པའོ། །ཡུལ་དང་གྲོང་ལ་སོགས་པ་ནི་ཡིད་ལ་བྱེད་པ་དང་། རྙེད་པ་ནོར་དང་། བཀུར་སྟི་གཅེས་སྤྲས་བྱེད་པ་དང་། བསྟོད་པ་དང་གྲགས་སྙན་སྒྲོག་པའི་ཚིགས་

སུ་བཅད་པའི་རོ་མྱང་པ་སྟེ་ཆགས་པ་དང་། སངས་རྒྱས་ཀྱི་ལམ་མ་ཡིན་པ་བདུད་ཀྱིས་བསྟན་པ་ཐེག་པ་གཉིས་ཀྱི་ལམ་ལས་དེའི་ཐབས་ལ་མཁས་པ་འཚོལ་བའོ། །གཉིས་པ་ནི་གྲངས་བཞིན་དུ་ཞེས་ཏེ་སྤྱིར་ཡུམ་
ཉན་པ་ལ་སོགས་པའི་ཆོས་སྤྱོད་ནི་དཔོན་སློབ་ཚོགས་པ་ལས་བྱེད་དགོས་ལ་དེ་དག་ཀྱང་གཉིས་ཀ་ཡོན་ཏན་དང་ལྡན་པ་དགོས་པས་མཐུན་རྐྱེན་མ་ཚང་བ་ནི་གསུམ་སྟེ། དཔོན་སློབ་གང་རུང་ལ་བརྟེན་པ་དང་། །
གཞན་གྱིས་བརྗོད་པ་ལ་བརྟེན་པ་དང་། གཉིས་ཀ་ལ་བརྟེན་པའོ། །དེ་ལ་དང་པོ་བཅུ་བཞི་ནི་སློབ་དཔོན་ཡོན་ཏན་མེད་པའི་ཕྱོགས་སུ་བྱས་པ་སློབ་མ་དེ་དང་ལྡན་པའི་ཕྱོགས་སུ་བྱས་པས་སློབ་དཔོན་ལ་རྟེན་པ་
ཞེས་ཀྱང་བྱ། སློབ་མ་ཡོན་ཏན་མེད་པའི་ཕྱོགས་སུ་སྦྱར་བས་ཉི་ཤུ་རྩ་བརྒྱད་དུ་འགྱུར་ཡང་སྐྱོན་བཅུ་བཞི་ལས་མི་འོང་སྟེ་མཐུན་རྐྱེན་མ་ཚང་བར་མཚན་ཉིད་མཚུངས་པ་དང་། བལྡོག་ཟླ་ཡོན་ཏན་ཡིན་པའི་
ཕྱིར་རོ། །དེས་ན་གང་རུང་ལ་བརྟེན་པ་ཡིན་ནོ། །སློབ་མ་ཉན་པར་འདུན་པ་སློབ་དཔོན་སྙོམ་ལས་བྱེད་པས་ཚོགས་པའི་ཆོས་སྤྱོད་ལས་ཉམས་པའོ། །འདུན་པ་ནི་ཡུམ་ཉན་པ་ལའོ། །ཡུལ་ཐ་དད་པ་ནི་

༄༅། །ཡུམ་དང་གཞན་ལའོ། །དགེ་བ་ནི་དད་ཅིང་བསམ་པ་དགེ་བའོ། །ཐབས་ནི་རྣམ་མཁྱེན་ཐོབ་པའི་ཐབས་ཕར་ཕྱིན་དྲུག་གོ །འདོད་པ་ལ་འདུན་པས་ནི་སྒྲིབ་པ་གཞན་མཚོན་པའོ་ཞེས་ཟེར། གཉིས་
པ་ནི་སྙིང་རྗེ་ཆུང་བས་ངན་སོང་གིས་མི་བསྔགས་པ་སེམས་ཅན་དམྱལ་བ་ནི་འདི་ལྟར་སྡུག་བསྔལ་ལོ་ཞེས་བརྗོད་པ་ཐོས་པས་དེར་སྐྱེས་ཀྱིས་དོགས་སྟེ་སྤོངས་ཞིང་ཕྱིར་ཕྱོགས་པ་སྟེ་མྱང་འདས་འདོད་དོ། ། །
ལྷའི་བསྔགས་པ་དང་འཁོར་བ་སྤྱིའི་ཉེས་པ་དང་རྒྱུན་ཞུགས་ལ་སོགས་པ་འཐོབ་པར་གྱིས་ཤིག་ཅེས་བརྗོད་པ་བདེ་འགྲོར་འགྲོ་བ་ལ་ཡིད་བདེ་བ་སྟེ་སེང་བཟང་གིས་དང་པོ་ལ་ཐ་སྙད་བྱས་སོ། །གསུམ་པ་ནི་
འཆད་བ་པོ་ཞེས་སོགས་ཏེ་གཉིས་ཀ་ལ་བསྟེན་པ་བདུན་ལ་གོ་སྐབས་མི་འབྱེད་པས་ངན་པས་དྲུག་ཏུ་རིགས་སོ་ཨར་གསུངས་ཀྱང་ཆོས་སྤྱོད་གཞན་གྱིས་བྲེལ་ནས་གོ་སྐབས་མི་འབྱེད་པ་ཡིན་པས་བདུན་ནོ་
འདུལ་ཀར་ཟེར་རོ། །འཆད་པ་པོ་སྔ་མར་བྱས་པའི་ཚེ་སློབ་དཔོན་འཆད་པའི་གོ་སྐབས་མི་འབྱེད་པ་དང་སློབ་མ་ཉན་པར་རྗེས་སུ་འབྲེལ་བར་འདོད་པའོ། །ཁྱིམ་ལྟ་བས་ཡིད་མི་བདེ་བ་འཆད་པ་པོ་ལ་གཙོ་ཆེ་བ་

ཡིན་ཏེ་མཛའ་བཤེས་དང་བསོད་སྙོམས་སྟེར་བའི་ཁྱིམ་གཙོ་ཆེར་བྱེད་པའི་ཡུམ་འཆད་པའི་གོ་སྐབས་མི་བྱེད་པའོ་ཨར་གསུངས་ཀྱང་མཚུངས་པར་འཆད་དོ། །དེ་རྣམས་ནི་སློབ་དཔོན་བློ་རྩེ་མ་མཐུན་པ་ཙམ་དུ་
ཟད་ཀྱི་གཅིག་ཡོན་ཏན་དང་གཅིག་སྐྱོན་དང་ལྡན་པ་ནི་མ་ཡིན་ནོ། །གསུམ་པ་གཞན་ལ་བརྟེན་པའི་འགལ་རྐྱེན་ཉེ་བར་གནས་པ་ལ་གསུམ་ལས་བདུད་ཀྱིས་འབྱེད་པ་ནི་བདུད་སྡིག་ཏོ་ཅན་དགེ་སྦྱོང་གི་ཆ་བྱད་དུ་
འོང་ནས་བདག་ཡུམ་གྱི་སྦྱོར་བ་བྱེད་པ་ལ་བདག་གི་མདོ་སྡེ་ལས་ཇི་ལྟར་འབྱུང་བ་དེ་ལྟར་ནི་ཡུམ་འདི་ལས་མ་ཡིན་ནོ་ཞེས་ཆོས་དང་གང་ཟག་གི་བར་དུ་དབྱེན་བྱས་ནས་འབྲལ་བར་བྱེད་དོ། །བཅོས་མ་ཉེ་བར་
བསྒྲུབ་པ་ནི་ཡུམ་གྱི་གཟུགས་བརྙན་ཉན་རང་ཐོབ་པར་བྱེད་པ་སྟོན་པའོ། །དེ་བསྟན་པར་བྱ་བའི་དོན་དུ་བདུད་སངས་རྒྱས་ཀྱི་ཆ་བྱད་དུ་བྱས་ནས་འཁོར་གྱིས་བསྐོར་ཏེ་བདག་གི་དྲུང་དུ་འོངས་ཏེ་ཅང་མི་སྨྲ་
བར་བརྟན་པར་བྱེད་པ་སྟེ་ཡུལ་སངས་རྒྱས་མ་ཡིན་པ་ལ་དེར་བཟུང་ནས་དགའ་བ་སྐྱེད་བའོ། །གསུམ་པ་མཇུག་བསྡུ་བ་ནི་དེ་ལྟར་ཞེས་སོགས་ཏེ། གསུམ་པ་ནི་གོ་རིམ་བཞིན་དུ་ཞེས་སོགས་ཏེ་སྦྱོར་བ་

༄༅། །བསྒོམ་པ་ལ་ཡོན་ཏན་ཤེས་པ་དང་། །སྐྱོན་སྤོང་བ་སྔོན་དུ་འགྲོ་དེ་ལ་ཡང་འདི་མཚན་ཉིད་ཤེས་པ་སྔོན་དུ་འགྲོ་བ་མཚན་ཉིད་སྟོན་པའོ། །འདི་ལ་སྤྱི་དོན་དང་ཡན་ལག་གི་དོན་གཉིས་ལས་དང་པོ་ལ་བཞི་སྟེ། །
གཏན་ལ་དབབ་བྱ་མཚན་ཉིད་ཀྱི་རང་བཞིན་དང་། འབེབས་བྱེད་བློའི་རང་བཞིན་དང་། ཇི་ལྟར་གཏན་ལ་འབེབས་པའི་ཚུལ་དང་ཕབ་པའི་དགོས་པའོ། །དང་པོ་ལ་གཉིས་ཏེ། སྤྱིར་མཚན་མཚོན་གཞི་གསུམ་གྱི་
རང་བཞིན་དང་། བྱེ་བྲག་འདི་རྣམས་ཀྱི་རང་བཞིན་ནོ། །དང་པོ་ལ་གཉིས་ཏེ། རང་བཞིན་དངོས་དང་། མཚན་ཉིད་མཚོན་བྱའི་ཁྱད་པར་རོ། །དང་པོ་ནི་མཚན་ཉིད་ཀྱི་ཐ་སྙད་ཀྱི་མཚན་ཉིད་ནི་མཚོན་བྱའི་དོན་ལྡོག་
གཞི་ལ་གྲུབ་པ་ཡིན་ལ། མཚོན་བྱའི་མཚན་ཉིད་ནི་མཚན་ཉིད་ཀྱི་རྣམ་པར་བཞག་བྱ་གཞི་ལ་གྲུབ་པ་ཡིན་ཞིང་། མཚན་གཞིའི་མཚན་ཉིད་ནི་མཚན་མཚོན་གཉིས་ཀ་ལ་བརྟེན་པ་ཡིན་ནོ། །གཉིས་པ་མཚན་ཉིད་
དང་མཚོན་བྱ་ནི་རྫས་ཡོད་བཏགས་ཡོད་ཀྱི་ཡིན་པས་དེ་གཉིས་ཀྱི་ཁྱད་པར་ནི་ཁ་ཅིག་རྣམ་འཇོག་ཆོས་གཞན་ངེས་པ་ལ་མི་ལྟོས་པའི་ཟེར་བ་ནི་མི་འཐད་དེ། ནོག་ལྐོག་ཤལ་ལ་སོགས་འདུས་པ་ལ་མཚོན་བྱའི་

དོན་ལྡོག་གཞི་ལ་གྲུབ་ཀྱིས་མཚན་ཉིད་ཀྱི་ཐ་སྙད་མཚོན་པའི་ཚེ་མཚོན་བྱའི་དོན་ལྡོག་གཞི་ལ་གྲུབ་སྟེ་བཏགས་ཡོད་དུ་འགྱུར་ཏེ་བ་ལང་གི་ཐ་སྙད་ཀྱི་རྣམ་འཇོག་ཆོས་གཞན་ནོག་ལྐོག་ཤལ་ངེས་པ་ལ་ལྟོས་པའི་
ཕྱིར་རོ། །དེས་ན་རང་གི་རྣམ་འཇོག་གི་རྒྱུ་ངེས་པ་ལ་མ་ལྟོས་པ་དང་ལྟོས་ནས་རྟོགས་པར་བྱ་བ་ཡིན་ནོ། །གཉིས་པ་བྱེ་བྲག་འདི་རྣམས་ཀྱི་རང་བཞིན་ལ་གཉིས་ཏེ། བྱེད་པ་བསྒྲུབ་པ་དང་། ལས་སུ་བསྒྲུབ་
པའི་མཚན་ཉིད་དོ། །དང་པོ་ལ་གསུམ་སྟེ། ཤེས་པ་དང་། ཁྱད་པར་དང་། བྱེད་པའི་མཚན་ཉིད་དོ། །དང་པོ་ལ་གཉིས། ཤེས་པ་ངོས་བཟུང་པ་དང་། དེར་མཚོན་པའི་ཚུལ་ལོ། །དང་པོ་ལ་གཉིས་ཏེ། དངོས་
དང་།ཀླན་ཀ་སྤང་པའོ། །དང་པོ་ནི་ཤེས་པ་ནི་རྟོགས་པ་སྟེ་སངས་རྒྱས་ཀྱི་སས་བསྡུས་པའི་མཁྱེན་པ་གསུམ་གྱི་ཡེ་ཤེས་ཀྱི་བྱེ་བྲག་བཅུ་དྲུག་ཕྲག་གསུམ་མོ། །གཉིས་པ་ནི་མཚན་ཉིད་སངས་རྒྱས་ཀྱི་ཡེ་ཤེས་
ཀྱི་བྱེ་བྲག་མཚན་ཉིད་མཚན་གཞི་བྱང་སེམས་སྦྱོར་བའི་མཚན་ཉིད་དུ་བཀོད་པས་མཚན་ཉིད་མཚན་གཞི་ལ་མི་སྲིད་པར་ཐལ་ལོ་ཞེ་ན། མ་ཡིན་ཏེ་སྦྱོར་བ་ཉིད་ཀྱི་ཆོས་མཁྱེན་གསུམ་གྱི་རྟོགས་པ་བསྐྱེད་

༄༅། །པའི་ནུས་པ་མཚན་ཉིད་དུ་འགོད་པའི་ཕྱིར་རོ། །འོ་ན་དེ་ནུས་པ་དེ་མཚན་ཉིད་དུ་སོང་པས་ཤེས་པའི་མཚན་ཉིད་དུ་མི་འཐད་དོ་ཞེ་ན། སྦྱོར་བའི་སྟེང་ན་རིགས་མཐུན་སྐྱེད་པ་ལ་སོགས་པའི་ནུས་
པ་མང་བས་ནུས་པ་ཙམ་པོ་དེ་ནུས་པ་གཞན་ལས་ཁྱད་པར་དུ་བྱེད་པའི་ཆོས་ཤེས་པ་ཡིན་པས་དེས་ཁྱད་པར་དུ་བྱས་པའི་ཆོས་ནུས་པ་ལ་ཤེས་པའི་མཚན་ཉིད་ཅེས་བཏགས་ཏེ་གོས་སྔོན་གྱོན་པའི་མི་དཀར་།
ཤམ་ལ་མི་སྔོན་ཞེས་བརྗོད་པ་བཞིན་ནོ། །གལ་ཏེ་དེ་ལྟར་ན་བྱང་ཆུབ་སེམས་དཔའི་གནས་སྐབས་ན་ནུས་པ་ཁྱད་པར་དུ་བྱེད་ཆོས་མཁྱེན་གསུམ་གྱི་རྟོགས་པ་མཐར་ཐུག་གྲུབ་བམ་མ་གྲུབ། དང་པོ་ལྟར་ན་རྒྱུ་
ལ་འབྲས་བུ་ཡོད་པར་འགྱུར་ལ། གཉིས་པ་ལྟར་ན་དེའི་ཁྱད་པར་དུ་བྱས་པའི་ནུས་པ་ཡང་མི་འགྲུབ་སྟེ་གོས་སྔོན་མ་གྲུབ་ན་མི་སྔོན་མི་འགྲུབ་པ་བཞིན་ནོ་ཞེ་ན། དེ་ན་མཁྱེན་གསུམ་མཚན་ཉིད་པ་མ་གྲུབ་ཀྱང་
ཙམ་པོ་གྲུབ་པས་དེ་ཉིད་ལ་ཤེས་པར་འཇོག་པ་ཡིན་ནོ་ཞེས་འབྲེལ་གསུངས་སོ། །འོན་ཀྱང་ཙམ་པོ་དེ་ཉིད་ཤེས་པ་ཡིན་ན་ཤེས་པ་བཏགས་པ་བ་ཡིན་པ་ཉམས་སོ། །དེས་ན་འབྲས་བུའི་མིང་གིས་རྒྱུ་ལ་

བཏགས་པ་ཡིན་ནོ་ཞེས་རིགས་སོ། །གཉིས་པ་ལ་གཉིས་ལས་དང་པོ་བཏགས་པ་དགག་པ་ནི་ཁ་ཅིག་མཁྱེན་གསུམ་གྱི་རྟོགས་པ་གང་རུང་སྐྱེད་བྱེད་མཚན་ཉིད་དུ་བཀོད་པས་ཀྱང་སངས་རྒྱས་སྐྱེད་བྱེད་དུ་
མཚོན་ནུས་སོ་ཞེས་གསུངས་པ་མི་འཐད་དེ་མཚན་ཉིད་ལ་ལྡོག་པ་གསུམ་བྱུང་བས་མཚོན་བྱ་ལའང་ཐ་དད་པས་གཅིག་སྐྱེད་བྱེད་མཚན་ཉིད་དུ་བཞག་པ་ན་གཉིས་པོའི་མཚོན་བྱ་ལ་མ་ཁྱབ་པའི་ཕྱིར་དང་ཉན་།
རང་གི་སྦྱོར་བ་ལའང་གཞི་ཤེས་ཀྱི་རྟོག་པ་སྐྱེད་བྱེད་ཡོད་པའི་ཕྱིར་སངས་རྒྱས་སྐྱེད་བྱེད་ཡོད་པར་ཐལ་ལོ། །གལ་ཏེ་གཞི་ཤེས་ཀྱི་རྟོག་པ་དང་ལྡན་པའི་སངས་རྒྱས་སྐྱེད་བྱེད་མཚན་ཉིད་དུ་འགོད་དོ་ཞེ་ན། མཚོན་
བྱས་ཁྱད་པར་དུ་བྱས་པས་རང་ལྡོག་རྫས་མེད་དུ་འགྱུར་རོ་གསུངས། གཉིས་པ་དོན་ལ་གནས་པ་ནི་གསུམ་སྟེ། མཚོན་ཚུལ་དངོས་དང་། ནུས་པ་གང་ཡིན་སྤྱད་པ་དང་། མཚན་མཚོན་དུ་སྒྲུབ་བྱེད་དོ། །
དང་པོ་ནི་བྱང་ཆུབ་སེམས་དཔའི་སྦྱོར་བ་མཚན་གཞི་སངས་རྒྱས་སྐྱེད་པའམ་སངས་རྒྱས་ལ་འཇིག་རྟེན་སྟོན་པ་ཡིན་ཏེ་ཞེས་པ་མཚོན་བྱའོ། །མཁྱེན་གསུམ་གྱི་རྟོགས་པ་སྐྱེད་བྱེད་ནི་མཚན་ཉིད་དོ། །གཉིས་

༄༅། །པ་ནི་རྒྱུ་ཁ་ཡར་པའི་མ་ཡིན་གྱི་ཚོགས་ལམ་དུ་སྦྱོར་བ་བསྒོམ་པ་ཚོགས་པ་ཁྱད་པར་དུ་འཕགས་པ་དང་ཚོགས་པ་ནུས་པ་ཐོགས་མེད་ཀྱི་གནས་སྐབས་ཅི་རིགས་པར་ཡིན་ནོ་ཞེས་འབྲེ་གསུངས་
པ་ལ་ས་བཅུ་རྒྱུན་ཐ་ན་རྣམ་ཀུན་མེད་པའི་ཕྱིར་ནུས་པ་ཐོགས་མེད་ལ་མི་འཇོག་གོ་ཞེས་ཨར་གསུངས་པ་མི་འཐད་དེ། རྣམ་ཀུན་དེ་ན་མེད་པར་མ་གྲུབ་ལ། མེད་ཀྱང་གཉིས་པོ་ཡོད་པས་མཚན་ཉིད་གནས་
དགོངས་སོ། །གལ་ཏེ་རྣམ་ཀུན་ཁོ་ན་ཡིན་ནོ་སྙམ་ན། གཞན་ལ་ཁྱབ་ཆེས་པར་ཐལ་ལོ། །དེས་ན་སྦྱོར་བ་བཞི་ཀའི་ཡིན་པས་འབྲེ་ལྟར་རིགས་སོ་གསུངས་སོ། །གསུམ་པ་ནི་སངས་རྒྱས་སྐྱེད་བྱེད་དང་མཁྱེན་
གསུམ་གྱི་རྟོགས་པ་སྐྱེད་བྱེད་གཉིས་མཚན་མཚོན་དུ་ཅིས་འགྲུབ་ཅེ་ན། སྒྲུབ་བྱེད་རིགས་པ་དང་། ལུང་ངོ་། །དང་པོ་ནི་འབྲས་བུ་ཐོབ་པའི་གནས་སྐབས་སུ་སངས་རྒྱས་སུ་འཇོག་པར་བྱེད་པ་ནི་མཁྱེན་གསུམ་
གྱི་རྟོགས་པ་ཡིན་ལ། མཁྱེན་གསུམ་རྟོགས་པ་སྐྱེད་བྱེད་དེ་མཚན་ཉིད་ལ་སངས་རྒྱས་སྐྱེད་བྱེད་མཚོན་བྱར་འགྲུབ་སྟེ། དུ་བ་དངོས་ཀྱི་དུས་ན་རྫས་འགའ་ཞིག་གཞིར་བཞག་ནས་དུ་བར་མཚོན་པ་ལ་སྔོ་ལ་འཕྱུར་

བ་མཚུལ་དུ་རྐུ་བ་བཀོད་ན་སྐྱོན་མེད་འོང་བས། །མེ་གཞིར་བཞག་ནས་དུ་བ་སྐྱེད་བྱེད་དུ་མཚོན་པ་ལ་སྔོ་ལ་འཕྱུར་བ་མཚུལ་དུ་རྐུ་བ་བཀོད་ན་སྐྱོན་མེད་དུ་འགྱུར་བ་བཞིན་ནོ་ཞེས་སོ། །གཉིས་པ་ནི་སྐྱོན་བཞི་
བཅུ་རྩ་དྲུག་ལས་གཞན་པ་ཡང་མང་དུ་འབྱུང་བར་བཤད་ལ་དེས་ཐེག་པ་ལ་གསར་དུ་ཞུགས་པ་ལ་བར་དུ་གཅོད་པར་བཤད་པས། འོ་ན་ཐམས་ཅད་ཐེག་པ་ལ་གསར་དུ་ཞུགས་པ་ཁོ་ན་ཡིན་པས་སྦྱོར་བ་སྐྱོན་
མེད་མི་སྲིད་དམ་སྙམ་པ་ལ་ཡུམ་སྒོམ་པ་ལ་སངས་རྒྱས་ཀྱིས་བྱིན་གྱིས་བརླབ་པ་ཡིས་དེ་སྐྱེ་བར་བསྟན་ནས་དེའི་འཐད་པ་དེ་བཞིན་གཤེགས་པ་ནི་བྱས་པ་ཤེས་ཤིང་བྱས་པ་ཚོར་བ་ཡིན་ལ་ཡུམ་ནི་དེ་བཞིན་
གཤེགས་པ་སྐྱེད་པ་དང་འཇིག་རྟེན་སྟོན་པར་བྱེད་པ་ཡིན་ནོ་ཞེས་བུད་མེད་གཅིག་ལ་བུ་མང་པོ་ཡོད་པའི་དཔེས་གསུངས་པ་དང་། ཡུམ་གྱིས་དེ་བཞིན་གཤེགས་པའི་སྟོབས་ནས་མ་འདྲེས་པའི་བར་བསྐྱེད་
པས་དེའི་ཕྱིར་ཡུམ་དེ་བཞིན་གཤེགས་པ་སྐྱེད་པ་ཡིན་ནོ་ཞེས་དེ་དག་ལ་གཞི་ལམ་རྣམ་པ་མཁྱེན་པར་འགྲོ་བའི་ལྡོག་པ་ཡོད་པས་མཁྱེན་གསུམ་གྱི་རྟོགས་པ་སྐྱེད་བྱེད་མདོ་ཉིད་ནས་བཤད་དོ། །གཉིས་པ་ཁྱད་

༄༅། །པར་གྱི་མཚན་ཉིད་ལ་ཁ་ཅིག་ཤེས་པའི་མཚན་ཉིད་ཀྱིས་སྦྱོར་བ་དེ་སངས་རྒྱས་སྐྱེད་བྱེད་ཙམ་མ་འབྲེལ་རྣམ་གཅོད་ཀྱི་ཚུལ་དུ་མཚོན་ནས་ཁྱད་པར་གྱི་མཚན་ཉིད་ཀྱིས་བྱང་ཆུབ་སེམས་དཔའི་སྦྱོར་
བ་འདི་ཁོ་ན་སངས་རྒྱས་སྐྱེད་བྱེད་དུ་མཚོན་པ་ལ་འདི་ཁོ་ན་ལ་ཁྱད་པར་དུ་བཅུ་དྲུག་དང་ལྡན་པས་སངས་རྒྱས་ཀྱི་མཁྱེན་གསུམ་གྱི་རྟོགས་པ་སྐྱེད་བྱེད་ཡིན་པ་ཞེས་གཞན་ལྡན་རྣམ་གཅོད་ཀྱི་སྒོ་ནས་མཚོན་
ནོ་ཞེས་གསུངས་པ་མི་འཐད་དེ། འདི་ཁོ་ན་མཁྱེན་གསུམ་གྱི་རྟོགས་པ་སྐྱེད་བྱེད་ཡིན་པས་འདི་ཁོ་ན་སངས་རྒྱས་སྐྱེད་བྱེད་དུ་མཚོན་ནུས་སམ་མི་ནུས། གཉིས་པ་ལྟར་ན་མཁྱེན་གསུམ་གྱི་རྟོགས་པ་སྐྱེད་བྱེད་
ཅེས་ཀྱང་སངས་རྒྱས་སྐྱེད་བྱེད་དུ་མཚོན་མི་ནུས་ཞེས་མཚུངས་སོ། །དང་པོ་ལྟར་ན་ཁྱད་པར་བཅུ་དྲུག་དང་ལྡན་པ་སྨོས་པ་དོན་མེད་པར་འགྱུར་རོ། །དེས་ན་བྱང་ཆུབ་སེམས་དཔའི་མཐོང་ལམ་གྱི་སྦྱོར་བ་མཚན་
གཞི་ཐེག་ཆེན་ལ་གཞན་གྱི་སྦྱོར་བ་ལས་ཁྱད་པར་དུ་འཕགས་པ་ཡིན་ཏེ། བསམ་གྱིས་མི་ཁྱབ་པ་ལ་སོགས་པ་ཁྱད་ཞུགས་པ་མཚན་ཉིད་དུ་བྱས་ན་རིགས་སོ། །བྱེད་པའི་མཚན་ཉིད་ལ་ཨར་ན་རེ་བྱང་ཆུབ་

སེམས་དཔའི་སྦྱོར་བ་མཚན་གཞི་སངས་རྒྱས་སྐྱེད་བྱེད་དུ་མཚོན་པ་ལ་སངས་རྒྱས་ཀྱི་སའི་གཞན་དོན་བྱེད་པ་ཆེན་པོ་དང་ལྡན་པའི་མཁྱེན་པ་གསུམ་གྱི་རྟོགས་པ་སྐྱེད་བྱེད་མཚན་ཉིད་དུ་འགོད་པ་ནི་མི་འཐད་དེ་
ཤེས་པ་དང་བྱེད་པ་ནི་མཚན་ཉིད་གཉིས་མཚོན་བྱ་ལྡོག་པ་གཅིག་ན་མཚན་ཉིད་གཏན་པ་ཕབ་པའི་དགོས་པ་ཡང་གཅིག་ཏུ་ཐལ་ཞེས་གསུངས་སོ། །འོན་ཀྱང་གང་རུང་གཅིག་དོན་ལྡོག་གཞན་འགྱུར་དུ་ཐལ་ལོ། ། །
དེས་ན་སྦྱོར་བ་མཚན་གཞི་སངས་རྒྱས་ཀྱི་གཞན་དོན་བྱེད་པ་ཆེན་པོ་སྐྱེད་བྱེད་དུ་མཚོན་པ་ལས་སངས་རྒྱས་ཀྱི་སའི་ཕན་པ་ལ་སོགས་པ་བཅུ་གཅིག་སྐྱེད་བྱེད་ཡིན་པས་མཚན་ཉིད་དོ་ཞེས་འབྲེ་ཊིག་ལྟར་
མཐའ་ཟེར་བ་ནི་ལེགས་པར་འཆད་དོ། །གཉིས་པ་ལས་སུ་བསྒྲུབ་པའི་མཚན་ཉིད་ནི་བྱང་ཆུབ་སེམས་དཔའི་སྦྱོར་བ་མཚན་གཞི་སྔར་གྱི་མཁྱེན་གསུམ་གྱི་རྟོགས་པ་སྐྱེད་བྱེད་ལ་སོགས་པ་མཚན་ཉིད་གསུམ་
དང་མཚོན་བྱ་གསུམ་དང་ལྡན་པའི་ངོ་བོ་ཉིད་དུ་མཚོན་པ་ལ་དབེན་པ་ལ་སོགས་པ་བཅུ་དྲུག་དང་ལྡན་པ་མཚན་ཉིད་དོ་གསུངས་ཀྱང་ཤེས་པ་ཁྱད་པར་བྱེད་པ་དང་ལྡན་པའི་ངོ་བོ་ཉིད་དུ་མཚོན་པ་ལ་དབེན་པ་

༄༅། །ལ་སོགས་བཀོད་ན་རིགས་ཏེ་ལས་སུ་བསྒྲུབས་པས་དེ་རྣམས་མཚོན་པར་བྱ་བ་ཡིན་པས་ཞེས་བཤད་པས་སོ། །གཉིས་པ་འབྱེད་བྱེད་བློ་ལ་གསུམ་སྟེ། ངོ་བོ་དང་། ས་མཚམས་དང་། ས་མཚམས་
གང་དུ་བློ་གང་གིས་ངེས་པར་བྱེད་པ་བསམ་པའོ། །དང་པོ་ནི་ཐོས་བསམ་དང་སྒོམ་བྱུང་གི་རྗེས་ཐོབ་ཀྱི་ཤེས་པ་དང་གསུམ་ཡིན་ཏེ་མཉམ་བཞག་མཚན་ཉིད་ངེས་འབྱེད་མ་ཡིན་པའི་ཕྱིར་རོ། །གཉིས་པ་ནི་
ཚོགས་ལམ་ནས་ས་བཅུ་པའི་བར་ན་ཡོད་དེ་སྦྱོར་བའི་སྔོན་འགྲོར་བཤད་ཅིང་སྦྱོར་བའང་དེ་དག་ན་བསྒོམ་པའི་ཕྱིར་རོ་ཞེས་སོ། །གསུམ་པ་ནི་ཚོགས་ལམ་ནས་ས་བདུན་པའི་བར་ཐོས་བསམ་སྒོམ་བྱུང་གིས་
ངེས་པར་བྱེད་ལ་བརྒྱད་པ་ཡན་ཆད་ཐོས་བསམ་མེད་པས་ཡང་དག་པའི་ལྟ་བ་ཁོ་ནས་ངེས་སོ་གསུངས་ཀྱང་མདོ་ནས་ཐོས་པ་བྱེད་པར་བཤད་དོ། །གསུམ་པ་ཇི་ལྟར་གཏན་ལ་འབེབས་ཚུལ་ནི་བྱེད་པ་བསྒྲུབ་བ་ལ་
གསུམ་ལས་ཤེས་པའི་མཚན་ཉིད་ལ་གཉིས་ཏེ། སྤྱི་དང་བྱེ་བྲག་གོ །དང་པོ་ནི་ཚོགས་བསགས་སྨོན་ལམ་བཏབ་དགེ་བའི་བཤེས་གཉེན་བསྟེན་སེམས་བསྐྱེད་ཚད་མ་དང་ཚད་མ་མ་ཡིན་པའི་བྱེ་བྲག་ཤེས་

པ་གཅིག་ཤེས་བྱ་ལ་གཟུ་བོའི་བློས་སྤྱད་ན་གང་ཟག་གི་བདག་བདེན་དངོས་སུ་འདོད་པ་ལ་སོགས་གང་ཡང་མི་འཐད་དེ་དེ་དགག་པ་ནི་ཁོ་བོས་མཆོད་བརྗོད་ཀྱི་འགྲེལ་པར་བཤད་ཟིན་ཏོ། །བཀག་པས་སྤྲོས་
པའི་མཚན་མ་གང་ཡང་མ་གྲུབ་པའི་རྗེས་དཔག་སྐྱེ་ལ་དེ་གོམས་པར་བྱེད་པའི་ཚེ་བདག་མེད་སྟོང་ཉིད་སྒོམ་པར་བྱེད་པའི་ཤེས་པ་ཆོས་ཅན། གོམས་པར་བྱེད་པའི་ཡན་ལག་དང་མ་བྲལ་བར་བསྒོམས་ན་གསལ་
བ་རབ་ཀྱི་མཐར་ཐུག་འབྱུང་དུ་རུང་སྟེ། རྟེན་བརྟེན་ཞིང་གོམས་པ་ལས་ངང་གིས་ཁྱད་པར་ལས་འགྱུར་བའི་དོན་བསྒོམ་པའི་ཕྱིར་རོ། །འདོད་པ་ཅན་གྱིས་འདོད་པའི་དོན་གོམས་པར་བྱས་པ་བཞིན་ནོ་ཞེས་པའི་
རྟགས་ལས་དེ་གསལ་བར་རབ་ཀྱི་མཐར་ཐུག་འབྱུང་དུ་རུང་པར་རྟོགས་ལ་དེ་སངས་རྒྱས་ཀྱི་མཁྱེན་གསུམ་གྱི་ཡེ་ཤེས་ཡིན་ནོ་གསུམ་དུ་མ་ཕྱེ་བས་སྤྱིར་ཞེས་བྱའོ། །གཉིས་པ་བྱེ་བྲག་ལའང་གཞི་ལམ་རྣམ་པ་
གསུམ་སྐྱེ་བ་མེད་པར་སྒོམ་པ་ལ་རྟགས་གསུམ་སོ་སོར་སྦྱོར་བ་དང་། ཁྱད་པར་དང་བྱེད་པའི་མཚན་ཉིད་འབྱུང་རུང་དུ་སྒྲུབ་པ་ལ་རྟེན་བརྟེན་པ་ལ་སོགས་པའི་རྟགས་འགོད་པ་བླ་མ་རྣམས་གསུངས་ཀྱང་དངོས་

༄༅། །བོ་སྟོབས་ཤུགས་ཡིན་པ་བཀག་ཟིན་ཏོ། །དེའི་ཕྱིར་ལུང་གིས་གྲུབ་པ་ཙམ་མོ། །བཞི་པ་དགོས་པ་ནི་གཞན་དོན་དུ་སངས་རྒྱས་འདོད་པ་ཡུམ་གྱི་སྦྱོར་བ་འདི་ཁོ་ན་ལ་འཇུག་པར་འགྱུར་ཏེ། ཤེས་པའི་
མཚན་ཉིད་ངེས་པས་འདོད་བྱའི་སངས་རྒྱས་འདིས་སྐྱེད་པར་ངེས་པ་དང་། ཁྱད་པར་གྱི་མཚན་ཉིད་ངེས་པས་གཞན་གྱི་སྦྱོར་བ་ལས་ཁྱད་པར་ངེས་པ་དང་། བྱེད་པའི་མཚན་ཉིད་ངེས་པས་གཞན་དོན་ཕུན་སུམ་།
ཚོགས་པ་སྐྱེད་བྱེད་དུ་ངེས་པ་དང་། ངོ་བོ་ཉིད་ཀྱི་མཚན་ཉིད་ངེས་པས་དེ་རྣམས་ཐམས་ཅད་ཀྱི་ངོ་བོ་ཉིད་སྦྱོར་བ་ཡིན་པར་རྟོགས་ནས་འདི་ཁོ་ན་ལ་འཇུག་པར་འགྱུར་རོ། །གཉིས་པ་ཡན་ལག་གི་དོན་ལ་བསྟན་
བཤད་བསྡུ་བ་གསུམ་ལས་དང་པོ་ལ་གཉིས་ཏེ། བྱེད་པ་བསྒྲུབ་པ་དང་། ལས་སུ་བསྒྲུབ་པ་མདོར་བསྟན་པའོ། །དང་པོ་ལ་དབྱེ་གཞི་ནི་ཆོས་གང་གིས་སངས་རྒྱས་སྐྱེད་བྱེད་ལ་སོགས་པར་མཚོན་པར་བྱེད་པའི་
མཚན་ཉིད་དེ་ཡང་ངོ་། །གྲངས་ཀྱི་དབྱེ་བ་ནི་རྣམ་པ་གསུམ་དུ་ཤེས་པར་བྱའོ་ཞེས་སོ། །གསལ་བའི་དབྱེ་བ་ནི་ཤེས་པར་ཁྱད་པར་བྱེད་པ་སྟེ། གཉིས་པ་ནི་ངོ་བོ་ཉིད་ཅེས་བྱ་བའི་གང་གིས་མཚོན་བྱ་སྔ་མ་

དེ་རྣམས་མཚོན་པར་བྱེད་པ་ཡང་མཚན་ཉིད་དུ་ཤེས་པར་བྱའོ་ཞེས་སྦྱར་རོ། །གཉིས་པ་ལ་གཉིས་ལས་བྱེད་པ་བསྒྲུབ་པའི་མཚན་ཉིད་རྒྱས་བཤད་ལ་གསུམ་སྟེ། ཤེས་པ་དང་། ཁྱད་པར་དང་། བྱེད་པའི་མཚན་
ཉིད་རྒྱས་པར་བཤད་པའོ། །དང་པོ་ལ་གསུམ་ལས་གཞི་ཤེས་ཀྱི་ཤེས་པའི་མཚན་ཉིད་ནི་དེ་ལ་ཤེས་པའི་ཞེས་སོགས་དེ་འདི་དག་གཞི་ཤེས་ཁོ་ནའི་ཤེས་པའི་མཚན་ཉིད་དུ་འོང་ལུགས་དང་། དེ་དངོས་སོ། །
དང་པོ་ནི་ཡུལ་འདི་རྣམས་གཞིར་གྲུབ་ན་དེ་ཤེས་པ་གཞི་ཤེས་སུ་འགྲུབ་ལ་གཞི་ཤེས་དེ་སྐྱེད་པར་བྱེད་པ་གཞི་ཤེས་པའི་ཤེས་པའི་མཚན་ཉིད་དུ་འགྲུབ་པ་ཡིན་པ་ལས། དེ་ལ་གཞི་ནི་ཕུང་པོ་ལྔ་ཡིན་ལ་རྣལ་
འབྱོར་སྤྱོད་པ་བ་ལྟར་ན་གཟུགས་མཚན་ཉིད་པ་མེད་པས་སེམས་དང་སེམས་བྱུང་གི་གཟུང་ཆ་ལ་གཟུགས་ཀྱི་ཕུང་པོར་འཇོག་པ་ཡིན་པས་སེམས་དང་སེམས་བྱུང་དང་། དེའི་ཆོས་ཉིད་ཤེས་བྱར་སྟོན་
པས་གཞི་ཤེས་བྱར་སྟོན་ལ་དེ་རྣམས་ཤེས་པ་གཞི་ཤེས་ཡིན་ལ་དེ་སྐྱེད་པའི་ནུས་པ་ནི་དེའི་མཚན་ཉིད་ཡིན་ནོ་ཞེས་འབྲེ་གསུངས་སོ། །གཉིས་པ་དངོས་ལ་གཉིས་ཏེ། མཚོན་བྱ་དང་། མཚན་ཉིད་དོ། །དང་

༄༅། །པོ་ནི་སྦྱོར་བའི་ཡུམ་ལས་དེ་བཞིན་ཉིད་ཐུགས་སུ་ཆུད་པའམ་དེ་བཞིན་ཉིད་གསུངས་པའི་དེ་བཞིན་གཤེགས་པ་འབྱུང་བ་སྟེ་སྐྱེད་པའོ། །གལ་ཏེ་ཤེས་པའི་མཚན་ཉིད་ཐམས་ཅད་ཀྱིས་མཚོན་བྱ་
འདིར་བྱེ་བྲག་ལ་སྦྱོར་བ་མི་འཐད་དོ་ཞེ་ན། བྱེ་བྲག་ལ་སྤྱིས་ཁྱབ་པའི་ཕྱིར་སྐྱོན་མེད་དོ། །ཡང་མདོར་མཚན་ཉིད་ཀྱི་དང་པོར་བསྟན་པ་འདིར་བསྡུས་པར་ཟད་དོ། །གལ་ཏེ་མཚོན་བྱ་དེ་མཚན་ཉིད་འཆད་པའི་སྐབས་
སུ་མ་བབ་བོ་ཞེ་ན། དེ་མ་བརྗོད་ན་གང་གི་མཚན་ཉིད་ཡིན་མི་རྟོགས་པས་ཤིན་ཏུ་སྐབས་སུ་བབ་པར་ཁོ་བོས་རྟོགས་སོ། །གཉིས་པ་ནི་ཕུང་པོ་ལ་སྐད་ཅིག་དང་རྒྱུན་གྱིས་འཇིག་པས་ན་འཇིག་རྟེན་ནི་དོན་དམ་
པར་དེ་དག་མེད་པས་འཇིག་མེད་དོ། །སྤྱིར་སེམས་ཅན་གྱི་སེམས་ཀྱི་སྤྱོད་པ་དང་ཁྱད་པར་དུ་ཡུལ་སྣ་ཚོགས་ལ་མི་འཕྲོ་བར་ཆོས་ཉིད་ལ་མཉམ་པར་བཞག་པ་ནང་དུ་བལྟས་པ་དང་། མཉམ་པར་མ་བཞག་
པར་ཡུལ་སྣ་ཚོགས་ལ་འཕྲོ་བ་ཕྱི་བལྟས་པ་དང་། སེམས་ཀྱི་ཆོས་ཉིད་ལ་ཟད་རྒྱུ་སྤང་བྱ་མེད་པས་མི་ཟད་པ་དང་། སེམས་འདོད་ཆགས་དང་བཅས་པ་དང་སོགས་ཞེ་སྡང་གཏི་མུག་དང་དེ་དག་དང་བྲལ་བ་ཡང་

བསྡུའོ༑༑སེམས་ཀྱི་ཆོས་ཉིད་ཆུང་བའི་ཆོས་དང་བྲལ་བས་རྒྱ་ཆེན་པོ་དང་། །ཆེན་པོ་ནི་བརྒྱད་སྟོང་པ་ལས་མཉམ་པར་བཤད་པས་སེམས་ཅན་ཐམས་ཅད་དོན་དམ་པར་སྐྱེ་བ་མེད་པ་དང་ཀུན་རྫོབ་ཏུ་སྒྱུ་མ་ལྟ་།
བུས་ཚོགས་བསགས་པས་ཡོན་ཏན་འཐོབ་པར་བྱེད་པར་མཉམ་པའོ། །སེམས་ཀྱི་ཆོས་ཉིད་གཞལ་བྱར་མ་གྲུབ་པས་དེ་འཇལ་བའི་ཚད་མ་མེད་པ་དང་། རྣམ་ཤེས་ཀྱི་ཆོས་ཉིད་མིག་གི་ཡུལ་དུ་མ་གྱུར་པས་བསྟན་
དུ་མེད་པ་དང་། སེམས་ཀྱི་ཆོས་ཉིད་སྤྱན་ལྔས་བལྟར་མེད་པ་དང་། ཤེས་པ་དེ་གཡོ་བ་ནི་ཡུལ་ལ་འཕྲོ་བ་སྒྲུབ་པས་འཇུག་པའོ། །སོགས་སུ་དག་པའི་རྣམ་པ་ཅན་ཡུལ་ལ་མི་འཕྲོ་བ་འདུ་བ་དང་། དགག་
སྒྲུབ་གཉིས་ཀའི་རྣམ་པ་ཅན་བཀྲམ་པ་དང་། །གཉིས་ཀ་མ་ཡིན་པའི་རྣམ་པ་ཅན་བཅུམ་པའོ། །དེ་ཡང་མྱང་འདས་ལ་བརྟེན་པའི་སེམས་བཞི་དང་། །སྔོན་དང་ཕྱི་མའི་མཐའ་ལ་བརྟེན་པའི་སེམས་བཞི་བཞི་དང་། ལུས་
དང་སྲོག་ལ་བརྟེན་པའི་གཉིས་ཏེ་ལུང་དུ་མ་བསྟན་པའི་སེམས་བཅུ་བཞིའོ། །དང་པོ་ནི་ཕྱི་རོལ་པས་མངོན་ཤེས་ཀྱིས་དེ་བཞིན་གཤེགས་པ་གྲོངས་ནས་ཡོད་མེད་བརྟགས་པས་ཁ་ཅིག་གིས་དེ་བཞིན་སོང་པ་

༄༅། །གྲོངས་ནས་ཡོད་ཅེས་དང་། གྲོངས་ནས་མེད་ཅེས་དང་། གྲོངས་ནས་ཡོད་ཀྱང་ཡོད་ལ་མེད་ཀྱང་མེད་ཅེས་གཉིས་ཀ་ཡིན་པ་དང་། གཉིས་ཀ་མ་ཡིན་པར་གོ་བས་རྒྱུ་དེ་དག་ལས་གྲངས་ཅན་ཉེ་
བར་ཞི་བའི་རྟག་པ་འདོད་པ་དང་། ཆད་པར་ལྟ་བ་རྒྱང་ཕན་པ་དང་། །རང་བཞིན་མེད་ལ་གནས་སྐབས་ཡོད་པ་གཅེར་བུ་ལ་ཀུན་གྱི་རང་བཞིན་དང་། གནས་མ་བུ་བརྗོད་དུ་མེད་པར་འདོད་པའི་ལྟ་བ་རྙེད་དོ། །་
ངེས་པར་བྱ་བའི་དོན་དུ་དྲིས་པ་དང་། གཞི་གང་ཟག་གི་བདག་གི་གྲོངས་པ་མེད་པས་ཁྱད་པར་དུ་འདྲི་བ་ལ་ལན་ལུང་མི་སྟོན་པ་ཡིན་ནོ། །དེ་ཡང་ལང་གཤེགས་ནས། མགོ་གཅིག་པ་དང་རྣམ་ཕྱེ་དང་། །དྲི་
དང་གཞག་པར་ལུང་བསྟན་པ། །ཞེས་སོ། །འོ་ན་གཞི་དེ་མེད་དོ་ཞེས་ཅིས་ཕྱིར་མི་སྟོན་ཞེ་ན། སྟོང་ཉིད་བསྟན་པས་མི་འདུལ་བའི་འགྲོ་བ་ལ་དགོངས་ནས་ཞེས་འགྲེལ་ཆེན་ལས་བཤད་དོ། །མངོན་གྱི་མཐའ་ལ་རྟེན་
པ་ནི་མངོན་ཤེས་ཀྱི་ཚེ་སྔ་མ་ཕན་ཆོད་ཀྱི་སེམས་ཅན་གྱི་བདག་དང་སྣོད་ཀྱི་འཇིག་རྟེན་ལ་བརྟགས་པ་ན་དེའི་སྔོན་གྱི་མཐའ་མ་མཐོང་བས་རྒྱུར་གྱུར་པའི་ལྟ་བ་དེ་ལ་བརྟེན་ནས་འབྲས་བུར་གྱུར་པ་རྟག་པར་

སྨྲ་བ་གྲངས་ཅན་གྱི་ལྟ་བ་དེ་རྙེད་དོ། །ཁ་ཅིག་གིས་དེའི་མཐའ་མཐོང་ནས་དེ་ཕན་ཆད་མེད་པར་མཐོང་ནས་ཆད་པར་ལྟ་བ་དེ་རྙེད་དོ། །ཁ་ཅིག་གིས་རང་བཞིན་གྱི་ཕྱོགས་ནས་མཐའ་མེད་ལ་གནས་སྐབས་ཀྱི་
ཕྱོགས་ནས་ཡོད་པར་རྟོགས་པས་གཅེར་བུ་པའི་གཉིས་ཀ་ཡོད་པ་དེ་རྙེད་དོ། །ཁ་ཅིག་གིས་དེ་གཉིས་ཀ་མ་མཐོང་བས་གནས་མ་བུ་བའི་ལྟ་བ་དེ་རྙེད་པ་ཡིན་ནོ། །ཕྱི་མའི་མཐའ་ལ་བརྟེན་པ་ནི་ཚེ་ཕྱི་མ་ཕན་།
ཆོད་ལ་བརྟགས་པས་སྔ་མ་བཞིན་དུ་མཐའ་ཡོད་མེད་ཀྱི་ལྟ་བ་དེ་དག་རྙེད་པ་ཡིན། ལུས་དང་སྲོག་གཅིག་པར་འདོད་པ་ནི་བདག་གཟུགས་ཅན་དུ་འདོད་པ་སྟེ་བྱེ་བྲག་པ་ལྟ་བུའོ། །ཐ་དད་པར་འདོད་པ་ནི་བདག་
གཟུགས་ཅན་མ་ཡིན་པར་འདོད་པ་སྟེ་གྲངས་ཅན་པ་ལྟ་བུའོ། །གཡོ་བ་ལ་སོགས་པ་དེ་དག་འཁྲུལ་གཞི་ཕུང་པོ་ལྔ་ལ་བརྟེན་ནས་འཁྲུལ་བ་ཤེས་པར་བྱེད་དོ། །དེ་ཡང་མདོ་ལས་དེ་བཞིན་གཤེགས་པ་གྲོངས་ནས་
ཡོད་ཅེས་བྱ་བ་འདི་ཉིད་བདེན་གྱི་གཞན་ནི་གཏི་མུག་གོ་ཞེས་བྱ་བ་འདི་ནི་གཟུགས་ལ་རྟེན་པའོ་ཞེས་གསུངས་སོ། །གཡོ་བ་ལ་སོགས་པ་དེ་དག་ལས་གཞན་ཡང་གཡོ་བ་ལ་སོགས་པ་དེ་དག་ནི་ཆོས་ཉིད་

༄༅། །དེ་བཞིན་ཉིད་ཀྱི་རྣམ་པར་ཤེས་པའོ། །ཐུབ་པས་ཞེས་སོགས་ལ་བཞི་སྟེ་དེ་བཞིན་ཉིད་ཐུགས་སུ་ཆུད་པ་དང་། དེ་བཞིན་ཉིད་གཙོར་རྟོགས་པ་དང་། དེ་བཞིན་ཉིད་དུ་འདོགས་པ་དང་། དེ་བཞིན་ཉིད་
སྟོན་པའི་ཡེ་ཤེས་བཞི་བརྒྱད་སྟོང་པར་བཤད་པས། པ་ར་ནི་གཞན་ནམ་ཕ་རོལ་ལམ་གཙོར་ཡིན་པ་ལ་གཙོར་བྱེད་པ་འགྱུར་རྙིང་གི་ལེགས་ཏེ་རྩ་བར་གཅིག་ཁ་བསྐངས་པས་ཆོག་ལ་འགྲེལ་པར་བཞི་ཀ་ཚང་བས་།
སོ་ཞེས་གསུངས་སོ། །ཤེས་པའི་མཚན་ཉིད་མདོ་བསྟན་བཅོས་སུ་བརྗོད་བྱར་བསྡུས་པ་ཡིན་ནོ། །ཡུལ་བཅུ་དྲུག་པོ་དེ་རྣམས་སྦྱོར་བའི་ཡུམ་ལ་བརྟེན་ནས་སངས་རྒྱས་ཀྱི་གཞི་ཤེས་ཀྱི་ཡེ་ཤེས་ཀྱིས་མཁྱེན་
པའོ། །འདིར་ཡུལ་དངོས་སུ་བསྟན་པས་ཡུལ་ཅན་འཕངས་ནས་སྟོན་ཏེ་གཞན་དུ་ཡང་སྦྱར་རོ། །འགྲེལ་བར་ཐམས་ཅད་ཤེས་པའི་སྦྱོར་བ་ནི་གཞི་སྐྱེ་མེད་དུ་རྟོགས་པས་སྒོམ་པའོ། །རྣམ་པ་ནི་མི་གནས་པ་དང་སྦྱོར་
བ་མེད་པ་གཉིས། གནས་སྐབས་ཀྱི་བཅུ་བཞི་ས་མཚམས་ཀྱི་གཅིག་སྟེ་སུམ་ཆ་བཅུ་བདུན་ཟབ་པའི་ཧྲིལ་པོ་སྟེ་བཅོ་བརྒྱད་པོ་མཚན་གཞི་ཡུལ་འདི་རྣམས་ཤེས་པའི་རྣམ་པའི་ཁྱད་པར་བཅུ་དྲུག་བསྐྱེད་པས་ཇི་ལྟ་

བ་བཞིན་དུ་སངས་རྒྱས་སྐྱེད་བྱེད་དུ་མཚོན་པས་ན་སྤྱིར་ཤེས་པའི་མཚན་ཉིད་བྱེ་བྲག་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །གཉིས་པ་ལམ་ཤེས་ཀྱི་ཤེས་པའི་མཚན་ཉིད་ནི་དེའི་འོག་ཏུ་ཞེས་ཏེ་འདི་
རྣམས་ལམ་ཤེས་ཀྱི་ཤེས་པའི་མཚན་ཉིད་དུ་འོང་ལུགས་ནི། མདོ་ལས་འདོད་པ་དང་གཟུགས་ཀྱི་ལྷའི་བུ་རྣམས་ཀྱིས་བཅོམ་ལྡན་འདས་ཆོས་ཟབ་མོ་དག་བསྟན་ལགས་ན་ཟབ་མོའི་མཚན་ཉིད་ཇི་ལྟ་བུ་དག་།
ལགས་ཞེས་ཞུས་པ་ན། ལྷའི་བུ་དག་ཡུམ་ནི་སྟོང་པ་ཉིད་ཀྱི་མཚན་ཉིད་དོ་ཞེས་སོགས་གསུངས་པས་ཡུམ་གྱི་སྦྱོར་ལམ་གྱི་བདག་ཉིད་ལ་དེའི་མཚན་ཉིད་སྟོང་པ་ཉིད་ལ་སོགས་པ་ཡིན་ཙམ་ན་དེ་དག་ཤེས་
བ་ལམ་ཤེས་སུ་འོང་བས་དེ་དག་སྐྱེད་བྱེད་ལམ་ཤེས་པའི་ཤེས་པའི་མཚན་ཉིད་དུ་གྲུབ་བོ་འབྲེ་གསུངས་སོ། །དངོས་ནི་སྟོང་ཉིད་མཚན་མེད་སྨོན་མེད་གསུམ་ལམ་གྱི་ཆོས་ཉིད་ངོ་བོ་རྒྱུ་འབྲས་བུས་སྟོང་པའོ། །
སྐྱེ་མེད་འགག་པ་མེད་པའི་ལ་སོགས་པར་ཀུན་ནས་ཉོན་མོངས་པ་མེད་པ་དང་རྣམ་པར་བྱང་བ་མེད་པ་དང་། དོན་བྱེད་ནུས་པས་སྟོང་པས་དངོས་པོ་མེད་པ་དང་། མྱང་འདས་ཀྱི་རང་བཞིན་གྱིས་སྟོང་པས་ན་ངོ་

༄༅། །བོ་ཉིད་དང་། །རྟེན་དམིགས་པ་མེད་པ་དང་ནམ་མཁའི་མཚན་ཉིད་འགྱུར་བ་མེད་པ་དང་དྲུག་བསྡུའོ། །ལམ་གྱི་ཆོས་ཉིད་མི་སྟོང་པར་སུས་ཀྱང་དཀྲུག་པར་མི་ནུས་པས་འཁྲུག་པ་མེད་པ་དང་། །རྟོགས་
པའི་ཡུལ་ལས་འདས་པས་རྣམ་པར་མི་རྟོག་པ་དང་། ཀུན་རྫོབ་ཏུ་དེ་བཞིན་ཉིད་དང་ཡང་དག་མཐའ་ལགས་པའི་དབྱེ་བ་ཡོད་པ་དང་། དབྱེ་བ་དེ་ཉིད་དོན་དམ་པར་མཚན་ཉིད་མེད་པའོ། །རྣམ་མཁྱེན་གྱི་ཤེས་པའི་
མཚན་ཉིད་ནི་དེའི་འོག་ཏུ་ཞེས་སོགས་ཏེ། འདི་རྣམས་རྣམ་མཁྱེན་ཁོ་ནའི་ཤེས་པའི་མཚན་ཉིད་དུ་འོང་ལུགས་ནི་འདི་རྣམས་སངས་རྒྱས་ཀྱི་རྒྱུད་ལ་སྐྱེ་བའི་འབྲས་བུའི་རྣམ་པ་འབའ་ཞིག་ཡིན་ལ་དེ་ཤེས་པ་
རྣམ་མཁྱེན་དུ་འོང་ལ་དེ་བསྐྱེད་པའི་ནུས་པ་ནི་རྣམ་མཁྱེན་གྱི་ཤེས་པའི་མཚན་ཉིད་དུ་གྲུབ་བོ། །གཉིས་པ་དངོས་ནི་སངས་རྒྱས་དེ་ཉིད་མཚོན་བྱེད་ཀྱི་ཆོས་རྣམ་མཁྱེན་གྱི་ཡུམ་ཐུགས་སུ་ཆུད་པ་ལ་བརྟེན་ནས་
མཐོང་བའི་ཆོས་ལ་བདེ་བར་གནས་པ་དང་། ཡུམ་དེ་ལ་སངས་རྒྱས་གདན་འདིང་པ་ལ་སོགས་པའམ་བསྟོད་བསྐུར་བསྔགས་པའི་སྒོ་ནས་གུས་པར་བྱ་བ་དང་། བཀའ་ལས་མི་འདའ་བས་བླ་མར་བྱེད་པ་དང་།

ལུས་ཀྱིས་ཕྱག་འཚལ་བ་ལ་སོགས་པས་མཉེས་པར་བྱེད་པ་དང་། །མེ་ཏོག་ལ་སོགས་པས་མཆོད་པ་བྱེད་པར་མདོ་ལས་ཤེར་ཕྱིན་ལ་དེ་བཞིན་གཤེགས་པས་རིམ་གྲོ་དང་བླ་མར་འཛིན་པ་ལ་སོགས་པ་
གསུངས་སོ། །གལ་ཏེ་སངས་རྒྱས་ཀྱི་ཡུམ་ལ་དེ་དག་བྱེད་པ་མེད་པ་མ་ཡིན་ནམ་ཞེ་ན། ཡོད་དེ་ཡུམ་འཆད་པའི་གདན་ཉིད་ཀྱིས་ཤོམ་པ་དང་། ཡུམ་བསྒོམ་པ་ལ་བསྟོད་བཀུར་བསྔགས་པ་གསུངས་པ་དང་། །
བུད་མེད་རིན་པོ་ཆེའི་དཔེ་ལ་སོགས་པས་ཡོན་ཏན་བརྗོད་པ་དང་། །ཡུམ་ལས་ཆོས་ཐམས་ཅད་སྟོང་པར་གསུངས་པ་ལས་མི་འགལ་བར་བྱེད་པ་དང་། །ཡུམ་ལ་པད་མོས་བཀུར་བ་ལ་སོགས་པ་བཤད་པས་སོ། །
རྣམ་པའི་ཆོས་ཉིད་ལ་བྱེད་པ་པོ་མེད་པ་དང་། ཤེས་བྱ་ཀུན་དུ་ཡེ་ཤེས་འཇུག་པ་དང་མཁྱེན་པ་དང་། མཐོང་བར་བྱར་མེད་པས་ཆོས་ཉིད་མ་མཐོང་བ་ཉིད་ལ་དེ་ཡུམ་གྱིས་སངས་རྒྱས་ལ་སྟོན་པ་དང་། ཕུང་པོ་
ལྔའི་འཇིག་རྟེན་དོན་དམ་པར་སྟོང་པ་ཉིད་དུ་ཤེས་པ་དང་། གདུལ་བྱ་ལ་ཐོས་པའི་ཤེས་རབ་བསྐྱེད་པའི་དོན་དུ་འཇིག་རྟེན་སྟོང་པ་ཉིད་དུ་བརྗོད་པས་དེ་བསྐྱེད་ནས་སེམས་ཅན་མ་བསྡུས་པ་སྡུད་པར་བྱེད་པ་དང་།

༄༅། །བསམ་པ་དང་འཇིག་རྟེན་པའི་བསྒོམ་བྱུང་བསྐྱེད་པའི་དོན་དུ་འཇིག་རྟེན་སྟོང་ཉིད་དུ་ཤེས་པར་མཛད་པས་དེ་གཉིས་བསྐྱེད་ནས་མ་སྨིན་པ་སྨིན་པར་བྱེད་པ་དང་། །འཇིག་རྟེན་ལས་འདས་པའི་སྒོམ་
བྱུང་གི་ཤེས་རབ་བསྐྱེད་པའི་དོན་དུ་འཇིག་རྟེན་སྟོང་པ་ཉིད་དུ་མངོན་སུམ་དུ་མཛད་པས་དེ་བསྐྱེད་ནས་མ་གྲོལ་བ་གྲོལ་བར་བྱེད་པའོ། །འཇིག་རྟེན་གྱི་ཆོས་ཉིད་སྒྲ་དང་ཤེས་པའི་ཡུལ་ལས་འདས་པས་བསམ་གྱིས་མི་
ཁྱབ་པ་ཡུམ་གྱིས་སངས་རྒྱས་ལ་སྟོན་པ་དང་། འཇིག་རྟེན་གྱི་ཆོས་ཉིད་སྤྲོས་པ་ཐམས་ཅད་ཞི་བ་ཡུམ་གྱི་སངས་རྒྱས་ལ་སྟོན་པའི་དོན་ནི་རྟོགས་པའོ། །སེང་བཟང་ལྟར་ན་དོན་དམ་པར་དབེན་ཞིང་མ་
གྲུབ་པས་འཇིག་རྟེན་འགོག་པ་ཡིན་ལ་དེ་ལ་མཚན་མར་འཛིན་པས་འདུ་ཤེས་འགོག་པའོ། །འཕགས་པས་འཇིག་རྟེན་འདི་དང་ཕ་རོལ་གྱི་འདུ་ཤེས་སུ་མི་འགྱུར་བ་ལ་བཤད་དོ། །ཁྱད་པར་གྱི་མཚན་ཉིད་
ནི་བར་སྐབས་ཞེས་སོགས་ཏེ་སངས་རྒྱས་སྐྱེད་བྱེད་དུ་མཚོན་གྱི་རྣམ་མཁྱེན་གྱི་ཁོ་ནས་ཞེས་སོགས་བྱེ་བྲག་ཏུ་མ་ཕྱེ་བའི་ཕྱིར་ཞེས་སོ། །འདི་ལ་གཉིས་ལས་སྤྱི་དོན་ལ་གསུམ་སྟེ། འདི་སྦྱོར་བ་གང་གི་

ཁྱད་པར་ཡིན་པར་བསམ་ལ། ལམ་གོང་འོག་གི་ཁྱད་པར་མི་འཆད་པའི་རྒྱུ་དང་། རང་གི་ངོ་བོ་སྤྱད་པའོ། །དང་པོ་ནི་འཕགས་པ་ལྟར་ན་མཁྱེན་པ་གསུམ་ཀའི་སྦྱོར་བ་ཡིན་ལ། སེང་བཟང་ལྟར་ན་ལམ་ཤེས་རྣམ་
མཁྱེན་གཉིས་ཀྱི་ཡིན་ནོ། །གཞི་ཤེས་ཀྱི་ནི་ལམ་ཤེས་དང་པོ་ངོ་བོ་གཅིག་པས་དང་། གཟུགས་སོགས་ཏེ་མི་རྟག་སོགས་སུ་བཤད་ཟིན་པས་སྙམ་དུ་བསམས་ཀྱང་མི་རིགས་ཏེ། དེ་ལྟར་ན་གཞི་ཤེས་ཀྱི་སྦྱོར་བའང་
མི་འཆད་པར་ཐལ་ཏེ་ལམ་ཤེས་དང་ངོ་བོ་གཅིག་ཅིང་བཤད་ཟིན་པས་སོ། །འདོད་ན་ཟབ་པའི་སྦྱོར་བ་བཤད་པས་བསལ་ལོ། །གཉིས་པ་ནི་བཤད་ཟིན་འཆད་པར་འགྱུར་བས་མི་འཆད་གསུངས་པ་ནི་མཐོང་ལམ་
ཡང་མི་འཆད་པར་ཐལ་ལོ་ཞེས་མཚུངས་པས་རིགས་སོ། །དེ་ན་མཐོང་ལམ་གྱི་ཁྱད་པར་བཤད་པས་གོང་འོག་གི་ཁྱད་པར་ཡང་གོ་སྟེ། རྒྱུ་ལ་ཁྱད་པར་ཡོད་པས་འབྲས་བུ་སྒོམ་ལམ་ལའང་གྲུབ་སྟེ་དེ་ལ་ཁྱད་པར་
མེད་ན་རྒྱུའི་ཁྱད་པར་དོན་མེད་དུ་འགྱུར་བས་སོ། །ཡང་འབྲས་བུ་ལ་ཁྱད་པར་ཡོད་པས་རྒྱུ་ལའང་གྲུབ་སྟེ་རྒྱུ་ལ་ཁྱད་མེད་ན་འབྲས་བུའི་ཁྱད་པར་རྒྱུ་མེད་དུ་འགྱུར་བས་སོ། །གསུམ་པ་ནི་མ་ཧས་རྗེས་ཐོབ་

༄༅། །ཀྱི་ཡིན་ནོ་ཟེར་ཡང་མཉམ་རྗེས་གུད་དུ་མི་གཅོད་པར་བཞག་གོ །ཞེས་འབུམ་པ་ཟེར་བ་འཐད་དོ། །གཉིས་པ་ཡན་ལག་གི་དོན་ལ་བསྟན་བཤད་གཉིས་ལས་དང་པོ་ནི་ཁྱད་པར་མཚན་ཉིད་བཤད་
པ་ཡིན་ཞེས་སོ། །གང་གིས་ཞེ་ན་སྐད་ཅིག་མ་ནི་བཅུ་དྲུག་གིས་སོ། །དེ་ཡུལ་གང་ལ་དམིགས་ཞེ་ན་བདེན་པའི་སྤྱོད་ཡུལ་ཅན་ནོ། །དེ་ཉན་རང་ལའང་ཡོད་པས་གང་གིས་ཁྱད་ཞུགས་ཞེ་ན་བསམ་མི་ཞེས་
སོགས་སོ། །གཉིས་པ་ནི་ཡང་བསམ་གྱིས་ཞེས་སོགས་ཏེ། དེ་ལ་བཞི་ལས་སྡུག་བསྔལ་གྱི་སྐད་ཅིག་མ་བཞི་ནི་འབྲས་བུ་དང་ཡུལ་གཉིས་ཀྱིས་ཁྱད་པར་དུ་འཕགས་པར་སྟོན་ཏེ། དང་པོ་ནི་རབ་འབྱོར་གྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་ནི་བསམ་གྱིས་མི་ཁྱབ་པའི་ཕ་རོལ་ཏུ་ཕྱིན་པའོ་ཞེས་པའི་ལན་དུ་བཀའ་སྩལ་པ་དེ་བཞིན་གཤེགས་པ་ཉིད་དང་སངས་རྒྱས་ཉིད་དང་རང་བྱུང་ཉིད་དང་ཐམས་ཅད་ཤེས་པ་ཉིད་བསམ་
གྱིས་མི་ཁྱབ་པའོ་ཞེས་པས་ཡེ་ཤེས་བཞིའི་ཡོན་ཏན་སློབ་པའི་ཤེས་པས་བསམ་གྱིས་མི་ཁྱབ་པ་ཉན་རང་གི་ཆོས་བཟོད་ཀྱིས་མི་བསྐྱེད་པ་ལས་འདིས་བསྐྱེད་པས་ཁྱད་པར་དུ་འཕགས་སོ། །གཞན་ལའང་ཞུས་

ལན་མི་མཉམ་པ་ལ་སོགས་པར་བསྒྱུར་རོ། །དེ་དང་མཉམ་པའི་ཆོས་མེད་པས་མི་མཉམ་པ་དང་། །ཚད་མའི་གཞལ་བྱ་ལས་འདས་པ་དང་། །གཅིག་དང་གཉིས་ལ་སོགས་པའི་བགྲང་པ་ལས་ཡང་དག་པར་འདས་
པའི་ཡེ་ཤེས་ཁྱད་པར་དུ་འཕགས་པ་སྔ་མ་བཞིན་ནོ། །གཉིས་པ་ཡུལ་གྱི་ཁྱད་པར་ནི་རབ་འབྱོར་གཟུགས་ཀྱང་བསམ་གྱིས་མི་ཁྱབ་པ་དང་མི་མཉམ་པ་དང་གཞལ་དུ་མེད་པ་དང་གྲངས་མེད་པའོ་ཞེས་ཏེ་ལྟ་བུ་
སྐྱེད་པའང་ཆོས་དབྱིངས་དེ་ལྟ་བུ་རྟོགས་པས་ཡིན་ནོ། །ཉན་རང་ལ་དེ་དག་མེད་པས་ཁྱད་པར་དུ་འཕགས་སོ། །ཀུན་འབྱུང་གི་ཁྱད་པར་རིམ་པ་བཞིན་སྟོན་པས་རྒྱལ་པོ་དང་འདྲ་བའི་སེམས་བསྐྱེད་བཏང་
སྙོམས་སུ་འདུག་ནས་བློན་པོ་དང་འདྲ་བའི་ཀུན་འབྱུང་ལ་ཆོས་བཟོད་ཀྱིས་འཕགས་པ་ཀུན་ཏེ་ཐམས་ཅད་སྤངས་རྟོགས་ཀྱི་ཡོན་ཏན་ཡར་ལྡན་དུ་སྡུད་ཅིང་སྐྱེད་པའོ། །ཇི་ལྟ་བ་དང་ཇི་སྙེད་པ་རྟོགས་པའི་སྐྱེས་བུ་
 ཐབས་ཤེས་རབ་ལ་མཁས་པར་རིགས་པར་བྱའོ། །ཐུན་མོང་མིན་པ་ཤེས་པ་ནི་དད་པའི་རྗེས་འབྲངས་ནས་རང་སངས་རྒྱས་ཀྱི་བར་གྱི་ཤེས་པ་དང་སྤོང་བ་བྱང་ཆུབ་སེམས་དཔའི་སྡུག་བསྔལ་ཆོས་བཟོད་དུ་ཡང་

༄༅། །འདུས་ན་དེའི་གོང་མས་ཆེས་འདུས་པའོ། །མངོན་པར་ཤེས་པ་མངའ་བ་ནི་རྣམ་མཁྱེན་མྱུར་དུ་ཐོབ་པའོ། །གལ་ཏེ་དེ་ཐོབ་ནས་ཀྱང་རྣམ་མཁྱེན་ཐོབ་པ་ལ་རིང་དུ་ཐོགས་པས་མྱུར་བ་མི་འཐད་
དོ་ཞེ་ན། རྒྱན་ལས་བློ་དང་ལྡན་པ་དམྱལ་བར་གནས་པ་དུས་ཀུན་དུ། བྱང་ཆུབ་དྲི་མེད་ཡངས་པའི་བར་དུ་གཅོད་བྱེད་མིན། ཐེག་པ་གཞན་ལ་རབ་གསལ་རྣམ་རྟོག་བདག་ཕན་པ། རབ་ཏུ་དབེན་པར་གནས་
ཀྱང་བར་དུ་གཅོད་པར་བྱེད་ཅེས་པས་ཉན་རང་གི་ལམ་བསྐལ་པ་དུ་མར་བསྒོམས་ཀྱང་དེ་མི་འཐོབ་པས་ལྟོས་ནས་མྱུར་བའོ། །འགོག་བའི་བཞེས་ཆོས་ཉིད་སྐྱོན་བྲི་བ་དང་ཡོན་ཏན་གང་བ་མེད་པར་རྟོགས་
པའོ། །འགྲེལ་བ་ལྟར་ལ་ཀུན་རྫོབ་དུ་ཡོད་པ་ལ་སྐུར་པ་མི་འདེབས་པས་བྲི་བ་མེད་ལ་དོན་དམ་པར་གང་བ་མེད་པས་སྒྲོ་མི་འདོགས་པ་གང་བ་མེད་པའོ། །སྒྲུབ་པ་ནི་བ་བེ་འུ་གཞོན་ནུ་མི་གཏོང་པ་ལྟར་ཡུམ་
འདི་ལུས་སམ་གླེགས་བམ་ལ་མ་ཆུད་ཀྱི་བར་དུ་ཆོས་སྨྲ་བ་མི་གཏོང་བར་བསྒྲུབ་པ་བྱེད་པའོ། །ཚེ་སྔ་མ་ལ་སངས་རྒྱས་སམ་བྱམས་པ་ལ་ཡུམ་གྱི་དོན་དྲིས་ཤིང་གཞན་ལ་ཕན་འདོགས་པས་བསོད་ནམས་དང་

ཡེ་ཤེས་པ་དག་པར་འགྲུབ་པ་དང་རྒྱ་མཚོར་གྲུ་ཆག་པ་ན་ཤིང་ལག་པ་ལ་མི་འཇུ་བ་དང་འཇུ་བ་ལྟར་ཤེས་རབ་དང་ཐབས་ཀྱིས་ཆོས་ཐམས་ཅད་སྟོང་ཉིད་དང་སེམས་ཅན་གྱི་དོན་ལ་དམིགས་པ་མ་ཚང་བའི་ཉན་
རང་ལས་ཚང་བའི་བྱང་ཆུབ་སེམས་དཔའི་ཁྱད་པར་དུ་འཕགས་སོ། །ལམ་གྱི་གཞི་ནི་རྟེན་ཞེས་ཏེ་བུམ་པ་སོ་མ་བཏང་པ་དང་བཏང་པས་ཆུ་འཇིག་པ་དང་མི་འཇིག་པ་ལྟར་རིགས་ཐབས་ཤེས་རབ་ཀྱིས་མ་བཟུང་
ན་ཉན་རང་དུ་ལྷུང་པ་ལས་ཁྱད་དུ་འཕགས་སོ། །མཐས་དག་པ་ནི་བཅོས་ལེགས་མ་བྱས་པ་དང་བྱས་པའི་གྲུ་བཞིན་དུ་ཐབས་ཤེས་རབ་དང་བྲལ་བ་རྣམ་མཁྱེན་གྱི་རྒྱུ་མ་ཚང་བས་ཉན་རང་དུ་ལྟུང་པ་ལ་ལྟོས་ནས་
ཚང་པས་མི་ལྟུང་པས་ཁྱད་པར་དུ་འཕགས་སོ། །ལོ་བརྒྱ་ཉི་ཤུ་ལོན་པ་ནད་ཀྱིས་བཏབ་པ་གཡས་གཡོན་ནས་མིས་མ་བརྟེན་པ་དང་བརྟེན་པ་ལྟར་ཐབས་ཤེས་རབ་ཀྱིས་ཡོངས་འཛིན་དང་བྲལ་ན་ཉན་རང་དུ་ལྟུང་
ལ་མ་བྲལ་ན་མི་ལྟུང་པར་རྣམ་མཁྱེན་འཐོབ་པར་བྱེད་པས་ཁྱད་པར་དུ་འཕགས་སོ། །དངོས་པོར་མངོན་པར་ཞེན་པ་དང་བྱང་ཆུབ་གཞན་ལ་ཆགས་པའི་རོ་མྱངས་མེད་པའོ། །མཐོང་བའི་ལམ་ནི་མཚན་གཞི་གཞན་

༄༅། །དག་ལས་ཁྱད་པར་དུ་འཕགས་པས་ཁྱད་པར་གྱི་ལམ་ནི་མཚོན་བྱའོ། །ཁྱད་པར་བཅུ་དྲུག་བདག་ཉིད་ཤེས་བྱ་སྟེ་བཅུ་དྲུག་པོ་གང་གིས་ཞེས་པ་མཚན་ཉིད་དོ། །གལ་ཏེ་སྦྱོར་བའི་ཁྱད་པར་འཆད་
པའི་སྐབས་སུ་མཐོང་ལམ་ཁྱད་པར་དུ་འཕགས་པར་བརྗོད་པ་མ་འབྲེལ་ལོ་ཞེ་ན། མཐོང་ལམ་གྱི་ཁྱད་པར་བརྗོད་པས་དེའི་གནས་སྐབས་ཀྱི་སྦྱོར་བའང་ཁྱད་འཕགས་སུ་འགྲུབ་པའི་ཕྱིར་སྐྱོན་མེད་དོ། །འགྲེལ་
བར་བྱང་ཆུབ་སེམས་དཔའི་སོགས་པར་སངས་རྒྱས་བསྡུའོ། །ལམ་ཤེས་ཀྱི་སོགས་པར་དེ་མིན་གསུམ་བྱེད་པའི་མཚན་ཉིད་ཁྱད་པར་གྱི་མཚན་ཉིད་ཀྱིས་ཉན་རང་ལས་ཁྱད་པར་དུ་བཅད་པ་ཞེས་སོགས་ཏེ།
འདི་ལ་གསུམ་སྟེ། སྦྱོར་བ་གང་གིས་དང། གང་ཟག་གང་གིས་བྱེད་པ་ཡིན་བསམ་པ་དང་། དངོས་སོ། །དང་པོ་ནི་འཕགས་པ་ལྟར་ན་དང་པོ་དགུ་གཞི་ཤེས་ཀྱི་བྱེད་པ་ཡིན་ལ་ཐ་མ་གཉིས་ལམ་དང་རྣམ་པར་
ཤེས་པའི་ཡིན་ནོ་སེང་བཟང་གི་འགྲེལ་པ་ལྟར་རོ། །གཉིས་པ་ནི་ཁྱད་པར་ཅན་མ་ཡིན་པར་བྱང་ཆུབ་སེམས་དཔའི་དང་ཁྱད་པར་ཅན་སངས་རྒྱས་ཀྱི་ཡིན་ཏེ། མདོ་བསྟན་བཅོས་ལས་སྣོལ་མ་དུ་མར་འཆད་པ་ནི་

 དེ་ལ་དགོངས་པའོ། །གསུམ་པ་ལ་གསུམ་ལས་གཞི་ཤེས་ཀྱི་བྱེད་པ་ནི་མི་རྣམས་ནི་གདུལ་བྱའི་གཙོ་བོ་སྨོས་པའོ། །གཞན་གཞི་ཤེས་ཀྱི་སྦྱོར་བ་ལ་བཀོད་པས་མ་འོངས་པ་ཚེ་ཕྱི་མ་ཕན་ཆད་ཀྱི་ཕན་པ་དང་།
མ་ཤིའི་བར་ཚེ་འདིའི་བདེ་བ་དང་། ལས་དང་ཉོན་མོང་གི་འབྲས་བུ་རྣམ་པར་སྨིན་པ་མ་ཡིན་པའི་ཆོས་ཉིད་ཉན་རང་གི་མྱང་འདས་ལ་འགོད་པ་ནི་སྡུག་བསྔལ་ལས་སྐྱོབ་པར་བྱེད་པའོ། །ལམ་ཤེས་ཀྱི་བྱེད་པ་ནི་དེ་
ལ་ཡང་ཡིད་ཀྱི་རང་བཞིན་གྱི་སྐྱེ་བ་དང་བསམ་གྱིས་མི་ཁྱབ་པར་བསྒྱུར་བའི་འཆི་འཕོ་ཡོད་པས་གཏན་དུ་བདེ་བ་མ་ཡིན་པའི་དེ་ཡང་སྤངས་པའི་གཏན་གྱི་བདེ་བ་ལ་འགོད་པ་ནི་གཞན་ལམ་ཤེས་ཀྱི་སྦྱོར་བ་ལ་
བཀོད་པས་རྒྱུད་བླ་མ་ལས་ཡིད་ཀྱི་རང་བཞིན་ཕུང་པོ་དང་། །དེ་རྒྱུ་ལོག་ཕྱིར་བདེ་བ་ཉིད་ཅེས་པས་སངས་རྒྱས་བདེ་བའི་ཕ་རོལ་ཏུ་ཕྱིན་པ་ཡིན་ལ། དེ་ཡང་རྟག་པ་སྐྱབས་མེད་རྣམས་ཀྱི་ཡང་། །སྐྱབས་ལ་
སོགས་པར་འཐད་ཕྱིར་རོ་ཞེས་པའི་ཚུལ་གྱིས་སྐྱབས་སུ་འཐད་པས་གཞི་ཤེས་ཙམ་གྱིས་སྦྱོར་བ་ལ་མེད་པས་ལམ་ཤེས་སྤྱིར་བཤད་དོ་ཞེས་སོ། །མི་དགེ་བ་ལས་སྡུག་བསྔལ་འབྱུང་ཞེས་པས་སྡུག་བསྔལ་གྱི་

༄༅། །རྒྱུ་མི་དགེ་བ་བཟློག་པ་གནས་དང་། འཁོར་འདས་སྟོང་ཉིད་དུ་མཉམ་པར་རྟོགས་པ་ལ་འགོད་པ་དཔུང་གཉེན་དང་། ཤེས་རབ་སྙིང་རྗེས་སྔོན་དང་ཕྱི་མའི་མཐའ་འཁོར་འདས་དོར་བ་དང་
བླངས་པའི་སྲིད་པའི་ཆུས་མ་གོས་པ་ལ་འགོད་པས་གླིང་དང་། ཡང་ན་གླིང་ན་རིན་པོ་ཆེ་སྣང་བར་བྱེད་པ་ལྟར་ཤེས་རབ་ཀྱིས་མ་རིག་པའི་མུན་པ་སེལ་བར་བྱེད་པས་སོ། །གདུལ་བྱ་གཞན་དོན་སྒྲུབ་པ་ལ་
འགོད་པ་ནི་ཡོངས་སུ་འདྲེན་པ་དང་། སེམས་ཅན་གྱི་དོན་འབད་མེད་དུ་སྒྲུབ་པ་ལ་འགོད་པས་ལྷུན་གྱིས་གྲུབ་པ་དང་། ཐེག་པ་གསུམ་གྱི་ལམ་བསྒོམས་ཀྱང་ཉན་རང་གི་འབྲས་བུ་མངོན་དུ་མི་བྱེད་ལ་འགོད་
པའོ། །རྣམ་མཁྱེན་གྱི་བྱེད་པ་ནི་གཞན་རྣམ་མཁྱེན་གྱི་སྦྱོར་བ་ལ་བཀོད་པས་རྣམ་པ་སྐྱེ་མེད་ཀྱི་ཆོས་སྟོན་པའི་རྟེན་གྱི་མཛད་པའོ། །གཉིས་པ་ལས་སུ་སྒྲུབ་པ་རྒྱས་བཤད་ནི་བྱེད་པའི་མཚན་ཉིད་ཀྱིས་གཞན་
དོན་ཕུན་སུམ་ཚོགས་པ་སྐྱེད་བྱེད་ཤེས་པར་བྱ་བའི་གཞི་སྦྱོར་བ་རྣམས་ཀྱི་ངོ་བོ་གང་ཞེས་སོགས་སོ། །འདི་ལ་གསུམ་སྟེ། འདི་མཚོན་བྱ་དངོས་མ་ཡིན་པའི་རྒྱུ་མཚན་དང་། སྦྱོར་བ་གང་གི་ངོ་བོ་ཉིད་ཡིན་

པ་བསམ་པ་དང་། དངོས་སོ། །དང་པོ་ནི་ཉོན་མོངས་པས་དབེན་པ་ལ་སོགས་པ་མཚོན་བྱ་དངོས་མ་ཡིན་མཚན་ཉིད་བཞི་པར་བཞེད་པ་ཡིན་ཞེས་སྔ་མ་གསུམ་དང་རྫད་ཡོད་དུ་ཁྱད་མེད་པས་སོ། །གཉིས་པ་
ནི་འཕགས་པས་དང་པོ་བདུན་ནི་མཁྱེན་གསུམ་གྱི་སྦྱོར་བ་ཐུན་མོང་གི་ངོ་བོ་ཉིད་ཡིན་ནོ། །དེ་ཡང་དང་པོ་བཞི་བྲལ་བའི་ངོ་བོ་ཉིད་ཡིན་ལ་ཕྱི་མ་གསུམ་ལྡན་པའི་ངོ་བོ་ཉིད་དོ། །དེའི་འོག་མ་གསུམ་གཞི་ཤེས་
ལ་སོགས་པའི་རིམ་པ་ལྟར་ཡིན་ལ་དེའི་འོག་མ་གསུམ་ཐུན་མོང་གི་ཡིན་ལ། ཐ་མ་གསུམ་རྣམ་མཁྱེན་ལ་སོགས་པ་གསུམ་སོ་སོའི་ཡིན་པར་འདོད་དོ། །སེང་བཟང་ལྟར་ན་གཞི་ཤེས་ཀྱི་བཞི་དང་ལམ་ཤེས་ཀྱི་ལྔ་
དང་རྣམ་མཁྱེན་གྱི་བདུན་ནོ། །གསུམ་པ་ནི་གཞི་ཤེས་ཀྱི་ངོ་བོ་ཉིད་ནི་ཉོན་མོངས་མངོན་འགྱུར་གྱིས་དབེན་པ་དང་། དེའི་རྟགས་ལུས་ངག་གི་རྣལ་འབྱོར་གྱིས་དབེན་པ་དང་། དེའི་རྒྱུ་བདག་ཏུ་རྟོགས་པའི་ཚུལ་
བཞིན་མ་ཡིན་པ་ཡིད་ལ་བྱེད་པས་ཀྱང་དབེན་པ་དང་མི་མཐུན་ཕྱོགས་དང་གཉེན་པོ་དག་ཏུ་རྣམ་པར་རྟོག་པས་ཀྱང་དབེན་པས་སོ། །ལམ་ཤེས་ཀྱི་ནི་དོན་དམ་པར་སེམས་ཅན་མེད་བཞིན་དུ་མྱ་ངན་ལས་འདའ་བར་

༄༅། །གོ་དགོས་ཤིང་དེའི་ཆེད་དུ་ལམ་བསྒོམ་པ་ནི་བདེན་གཉིས་ལ་མི་མཁས་པའི་བློ་ངོར་དཀའ་བ་དང་། ཉན་རང་དུ་མི་ལྟུང་པར་མཐའ་གཅིག་ཏུ་ངེས་པ་དང་། ཆེད་དུ་བྱ་བ་སེམས་ཅན་ཐམས་ཅད་ཀྱིས་
རྣམ་མཁྱེན་ཐོབ་པའི་ཆེད་དུ་བྱེད་པ་སྟེ། མདོ་ལས་སེམས་ཅན་ཉི་ཚེ་ཉུང་ཟད་གཅིག་གི་ཆེད་དུ་གོ་ཆ་བགོས་པ་མ་ལགས་ཡེ་ཤེས་ཉུང་ཟད་ཀྱི་ཚེ་གཅིག་གི་ཆེད་དུ་གོ་ཆ་བགོས་པ་མ་ལགས་ཀྱི། ཉན་རང་དུ་སེམས་།
ཅན་གཞལ་དུ་མེད་པ་དང་གྲངས་མེད་པ་དང་། རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་ཆེད་དུ་གོ་ཆ་བགོས་པ་ལགས་སོ་ཞེས་སོ། །བསྒོམ་པར་བྱ་བ་དང་སྒོམ་པ་པོ་དང་སྒོམ་པ་གསུམ་མི་དམིགས་པ་དང་།
ཤེར་ཕྱིན་ནས་རྣམ་མཁྱེན་གྱི་བར་ལམ་མམ་གཉེན་པོའི་ཆོས་ལ་མངོན་པར་ཞེན་པ་བཀག་པའོ། །རྣམ་མཁྱེན་གྱི་ནི་གཞི་ཤེས་ལམ་ཤེས་ཀྱིས་ཡུལ་དུ་བྱས་པའི་གཞི་ལམ་གྱི་སྟེང་གི་རྣམ་པ་ལ་མི་དམིགས་པ་དང་
འཛིན་པ་ལ་སྤྱོད་པའི་འཇིག་རྟེན་དང་རྟོགས་པ་ནི་མཐུན་པ་དང་། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཐོགས་པ་མེད་པར་ཤེས་པ་དང་། གཟུང་འཛིན་མི་དམིགས་པར་རྟོགས་པས་རྣམ་པའི་

ཆོས་ཉིད་བདེན་པའི་གཞི་མེད་པར་རྟོགས་པ་དང་། རྣམ་པའི་དེ་བཞིན་ཉིད་དམན་པ་ལས་མཆོག་ཏུ་འགྲོ་བ་མེད་པར་རྟོག་པ་དང་། གཟུགས་སོགས་དོན་དམ་པར་སྐྱེ་མེད་དུ་རྟོགས་པ་དང་། གཟུགས་སོགས་ཀྱི་
དེ་བཞིན་ཉིད་མི་དམིགས་པར་རྟོགས་པ་སྟེ་མདོ་ལས་གཟུགས་མི་དམིགས་གཟུགས་ཀྱི་དེ་བཞིན་ཉིད་མི་དམིགས་དེ་ལ་རེ་ཞིག་གཟུགས་ཉིད་ཀྱང་མི་དམིགས་ན་གཟུགས་ཀྱི་དེ་བཞིན་ཉིད་དམིགས་པར་ལྟ་ག་ལ་
འགྱུར་ཞེས་སོ། །འགྲེལ་བར་སོགས་ཀྱིས་བསྡུ་རྒྱུ་ཕྲ་རྒྱས་སྤངས་པ་མ་ཡིན་པ་དང་ཡུལ་ཉེ་བར་གྱུར་པ་བསྡུ་དགོས་པ་ལས་དེ་གཉིས་ཀྱིས་དབེན་པར་བསྒྲུབས་མི་ནུས་པས་འགྲེལ་ཆེན་དུ་སོགས་མེད་པར་བྱས་
པ་ལེགས་སོ་ཨར་གསུངས་ཡང་། ཚོགས་པས་དབེན་པ་ལ་དགོངས་པའང་སྲིད་ཅེས་གསུངས་སོ། །དངོས་པོ་དང་དངོས་པོ་མེད་པའི་སོགས་པར་གཉིས་ཀ་སྡུད་པའམ། ཡང་ན་མདོ་ཚིག་གསུམ་དང་གྲངས་
བཞིན་དུ་སྦྱར་རོ། །གསུམ་པ་མཇུག་བསྡུ་བ་ནི་དེ་ལྟར་ན་སྤྱིར་ཞེས་སོ། །གཉིས་པ་ལམ་གྱི་གནས་སྐབས་ལ་གཉིས་ལས་ཐར་ཆ་ནི་ཐར་པའི་ཞེས་སོགས་ལའང་བསྟན་བཤད་གཉིས་ལས་དང་པོ་ནི་ཐར་པའི་ཆ་དང་

༄༅། །མཐུན་པར་འདོད་ཅེས་སྦྱར་རོ། །སྐབས་ནི་རྣམ་པ་ཐམས་ཅད་རྟོགས་པ་འདི་ལའོ། །གང་ཞེ་ན་ཡུལ་ལྔ་ལ་རབ་ཏུ་སྦྱིན་པ་སོགས་རྣམ་མཁྱེན་གྱི་བར་ཡང་དག་པར་བསྒྲུབ་པར་བྱེད་པའོ། །རྣམ་པ་ཇི་
ལྟར་ཞེ་ན་བདེན་པའི་མཚན་མ་མེད་པར་ཤེས་པའོ། །གཉིས་པ་ལ་གཉིས་ཏེ། དངོས་དང་། ལྔ་པོ་ཡོད་ཙམ་གྱིས་སངས་རྒྱས་མི་ཐོབ་པར་བསྟན་པའོ། །དང་པོ་ནི་མཁས་པ་དེ་ཡང་ཞེས་སོགས་ཏེ། སངས་རྒྱས་
སོགས་སུ་ཆོས་དང་དགེ་འདུན་གསུམ་ལ་དམིགས་ནས་དང་བ་དང་བདེན་བཞི་དང་ལས་རྒྱུ་འབྲས་ལ་འདོད་པ་དང་ཡིད་ཆེས་པའང་དད་པ་དང་། སྦྱིན་སོགས་ལ་སྤྲོ་བའི་བརྩོན་འགྲུས་དང་། བླང་དོར་གྱི་བསམ་པ་
ཕུན་སུམ་ཚོགས་པ་མ་བརྗེད་པའི་དྲན་པ་དང་། འཁོར་གསུམ་དུ་རྣམ་པར་མི་རྟོག་པའི་ཏིང་ངེ་འཛིན་དང་། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཇི་སྙེད་པ་དང་ཇི་ལྟ་བ་རྣམ་པ་ཐམས་ཅད་དུ་ཤེས་པའི་ཤེས་
རབ་བོ། །འགྲེལ་བ་དང་པོ་ལྔའི་ཞབས་སུ་ཁྱད་པར་ཅན་དབང་པོའི་ངོ་བོ་ཉིད་མ་ཡིན་པར་སྦྱར་བ་ཡུན་ཅན་ལ། ཕྱི་མ་ལྔའི་ཞབས་སུ་ལ་སོགས་པའི་ཡུལ་ལ་མཁས་པ་ཡིན་ནོ། །སྦྱར་བ་ཡུལ་ཡིན་ནོ། །དགེ་བ་ལེན་

 པ་བསམ་པ་ཕུན་ཚོགས་ཀྱི་སོགས་པར་མི་དགེ་བ་འདོར་བ་དང་། སྒོམ་པ་རང་གི་ངོ་བོ་མི་རྟོག་པ་གཞན་གཉིས་དང་། ཇི་སྙེད་པའི་རྣམ་པ་ཐམས་ཅད་ཀྱི་ལ་སོགས་པར་ཇི་ལྟ་བ་བསྡུའོ། །ཁྱད་པར་ལམ་ནི་ཉན་
རང་གི་ལས་སོ། །དབང་པོའི་ངོ་བོ་ཉིད་མ་ཡིན་པ་ནི་འཇིག་རྟེན་ལས་འདས་པའི་ཆོས་སྐྱེད་པ་ལ་བདག་པོར་མ་གྱུར་པའོ། །གཉིས་པ་ནི་ལྔ་པོ་ཡོད་ཙམ་གྱིས་སངས་རྒྱས་འཐོབ་བམ་ཞེ་ན་རྟོགས་པའི་བྱང་
ཆུབ་དད་སོགས་རྣོན་པོ་ཆེན་པོས་ནི་རྟོགས་སླ་སྟེ་ཐོབ་པར་ནུས་ལ། རྟུལ་པོ་སྟེ་ཆུང་དུས་ནི་རྟོགས་དཀའ་སྟེ་ཐོབ་པར་མི་ནུས་པ་སངས་རྒྱས་བཞེད་དོ། །འགྲེལ་པར་ཡུལ་ལྔ་ལ་མཁས་པ་དེ་ལྟ་མོད་ཀྱི་ཤུགས་
ཀྱིས་འབྲིང་པོ་རྣམས་ཀྱིས་རང་སངས་རྒྱས་ཀྱི་བྱང་ཆུབ་རྟོགས་སོ་ཞེས་པའི་དོན་དད་སོགས་འབྲིང་པོ་ཡང་ཐར་ཆ་ཡིན་པས་བྱང་ཆུབ་གཅིག་ནི་ཐོབ་ལ་ཆུང་དུ་དང་ཆེན་པོ་མ་ཡིན་པས་གཉིས་པོ་མི་འཐོབ་པར་
རང་རྒྱལ་གྱིས་དེ་འཐོབ་པར་འགྱུར་བར་དགོངས་པའོ། །གཉིས་པ་ངེས་འབྱེད་ཆ་མཐུན་ལ་གཉིས་སྟེ། དངོས་དང་། །ཟློས་པ་སྤང་པའོ། །དང་པོ་ནི་དེའི་འོག་ཏུ་ངེས་པར་འབྱེད་པའི་ཆ་དང་མཐུན་

༄༅། །པ་ཞེས་པ་གཅིག་ཆད་པར་མངོན་ནོ་ཞེས་སོ། །འདི་ཐམས་ཅད་ཀྱི་དམིགས་པ་སེམས་ཅན་ཐམས་ཅད་ཡིན་པར་བསྔགས་ཤིང་བསྒྲགས་སོ། །འགྱུར་ཡང་དམིགས་པ་སེམས་ཅན་ཐམས་ཅད་
འདིར། ཡིན་པར་བསྔགས་ཏེ་དྲོ་བ་རྣམས་ཞེས་པར་རིགས་སོ། །རྣམ་པ་བསམ་པ་ཕུན་སུམ་ཚོགས་པ་བཅུ་དང་སྦྱོར་བ་ཕུན་སུམ་ཚོགས་པ་དགུ་ཡིན་ལ། བསམ་པའང་ཚན་པ་གསུམ་དུ་བསྡུས་བས་རྣམ་པ་
བཅུ་གཉིས་སོ། །དྲོད་ཆུང་ངུས་ནི་སེམས་ཅན་ཐམས་ཅད་ལ་ཆགས་སྡང་ཉེ་རིང་མེད་པའི་སེམས་མཉམ་པ་བཏང་སྙོམས་དང་བྱམས་པ་གཉིས་སོ། །འབྲིང་གིས་ནི་མ་འོངས་པ་ན་ཕན་པར་འདོད་པ་དང། དུས་
གསུམ་གྱིས་ཀུན་ནས་མནར་སེམས་པའི་ཁོང་ཁྲོ་མེད་པ་དང་། ཐོ་འཚམས་པའི་རྣམ་པར་འཚེ་བ་མེད་པའོ། །ཆེན་པོའི་ནི་ཕ་དང་མའི་སེམས་ལ་སོགས་པ་ལྔ་སྟེ་མཐུན་མཐུན་གཉིས་གཉིས་རེ་རེར་བགྲང་ངོ་། །
ཇི་ལྟར་ཕ་མ་ལ་བུ་ཚས་འདི་དང་གཞན་དུ་བདེ་བ་ཐོབ་ཅིང་སྡུག་བསྔལ་དང་བྲལ་བར་འདོད་པ་ལྟར། འདིར་ཡང་ན་ཚོད་དང་བསྟུན་ནས་ཕ་དང་མ་དང་སྤུན་དང་སྲིང་མོ་བུ་དང་བུ་མོའི་སེམས་དང་། དེ་ལྟ་བུའི་གནས་

སུ་མ་གྱུར་པ་ལ་ཁྱིམ་པ་ལ་བཤེས་དང་། །ཆོས་པ་ལ་གྲོགས་དང་། །རུས་གཅིག་པ་ལ་གཉེན་དང་། །མི་གཅིག་པ་ལ་རྣག་གི་གཉེན་འཚམས་ཀྱི་སེམས་བསྒོམ་པ་ཡིན་ནོ་ཞེས་ཤན་ཏི་བ་ཟེར་རོ། །མདོར་ན་ཚད་
མེད་པ་བཞིའི་རྣམ་པའོ། །རྩེ་མོ་ཆུང་ངུའི་ནི་བདག་ཉིད་སྡུག་བསྔལ་གྱི་རྒྱུ་སྡིག་པ་མི་དགེ་བ་ལས་ལྡོག་ཅིང་། སེམས་ཅན་གཞན་དེ་དག་ལ་མ་ཞུགས་པ་རྣམས་བཀོད་པ་དང་། ཞུགས་པ་རྣམས་ལ་བསྔགས་པ་
བརྗོད་པས་མཐུན་པས་དགའ་བར་བྱེད་པའོ། །འབྲིང་གིས་ནི་བདེ་བའི་རྒྱུ་སྦྱིན་སོགས་དྲུག་ལ་རང་གནས་པ་ལ་སོགས་པའོ། །ཆེན་པོའི་སྡུག་བསྔལ་དང་བདེ་བའི་རྒྱུ་ཕྱིན་ཅི་ལོག་སྤོང་པ་སྟེ་བདག་
ཉིད་ཀྱང་རྟེན་འབྲེལ། ལུགས་དང་མཐུན་པ་དང་མི་མཐུན་པ་སྒོམ་པ་ལ་གནས་པ་ལ་སོགས་པའོ། །དེས་དབང་ཕྱུག་ལ་སོགས་པས་བྱས་པར་ཕྱིན་ཅི་ལོག་སྤོང་ངོ་། །ཡང་རྟེན་ཅིང་འབྲེལ་བར་འབྱུང་བ་གང་། དེ་
ཉིད་ཁྱོད་ཉིད་སྟོང་པར་བཞེད་ཅེས་པའི་ཚུལ་གྱིས་བདེན་པའི་ཚུལ་གྱིས་བདེན་པར་ཞེན་པའི་ཕྱིན་ཅི་ལོག་ཐམས་ཅད་སྤོང་ནུས་པའོ། །འཕགས་པས་སྟོང་ཉིད་བཅུ་དྲུག་བསྒོམ་པ་ལ་བཤད་དོ། །རྒྱ་མཚོ་སྤྲིན་གྱིས་

༄༅། །ནི་འདི་ལྟ་བུའི་རིགས་ཅན་ལ་སེམས་ཅན་ཚན་བཞིར་བཅད་ནས་བདག་ཉིད་གནས་ཤིང་གཞན་མ་ཞུགས་པ་འགོད་ལ་དེ་ལ་ཞེ་འབྲས་པ་ལ་བསྔགས་པ་བརྗོད་ཅིང་སྔར་ནས་ཞུགས་པ་ལ་མཐུན་
པས་དགའ་བར་བྱེད་དོ་ཞེས་སོ། །བཟོད་པ་ཆུང་ངུ་ནི་རྩེ་མོ་ལ་རང་གནས་ཤིང་གཞན་འགོད་པ་ལ་སོགས་པས་དེ་བཞིན་དུ་རང་སྡུག་བསྔལ་ཤེས་པ་དང་ཀུན་འབྱུང་སྤོང་བ་དང་འགོག་པ་མངོན་དུ་བྱ་བ་དང་ལམ་
བསྒོམ་པ་ལ་གནས་ཤིང་གཞན་འགོད་ལ་སོགས་པའོ། །འབྲིང་གི་ནི་བདག་ཉིད་ཀྱང་རྒྱུན་ཞུགས་ནས་རང་བྱང་ཆུབ་ཀྱི་བར་ཐོབ་ཀྱང་མངོན་དུ་མི་བྱེད་པ་ལ་གནས་པའོ། །ཆེན་པོའི་ནི་བདག་ཉིད་ཀྱང་བྱང་ཆུབ་
སེམས་དཔའི་སྐྱོན་མེད་པ་ལ་གནས་པ་ལ་སོགས་པའོ། །ཆོས་མཆོག་ཆུང་ངུའི་ནི་རྩེ་མོ་ལ་རང་གནས་ཤིང་གཞན་འགོད་པ་ལ་སོགས་པ་དེ་བཞིན་དུ་བདག་ཉིད་ཀྱང་སེམས་ཅན་སྨིན་པ་དང་སོགས་པར་སངས་
རྒྱས་ཀྱི་ཞིང་སྦྱོང་བ་ལ་སོགས་པ་ལ་གནས་པ་ལ་སོགས་པའོ། །འབྲིང་གི་ནི་བདག་ཉིད་ཀྱང་བྱང་ཆུབ་སེམས་དཔའི་མངོན་པར་ཤེས་པ་ཆེན་པོ་ལ་གནས་པ་ལ་སོགས་སོ། །ཆེན་པོའི་ནི་བདག་ཉིད་ཀྱང་རྣམ་པ་

ཐམས་ཅད་མཁྱེན་པ་ཉིད་ཀྱི་ཡེ་ཤེས་སྐྱེད་པར་བྱ་བ་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤང་བར་བྱ་ཞེས་པ་ལ་སོགས་སངས་རྒྱས་ཀྱི་ཆོས་མང་པོ་ལ་རང་གནས་ཤིང་གཞན་འགོད་པ་ལ་
བཤད་དོ། །འདིར་སོགས་བས་བསྡུས་པའོ། །འགྲེལ་པར་རྩེ་མོའི་འགྱུར་ནི་བདག་ཉིད་ཅན་དེའི་སྒོ་ནས་བདག་ཉིད་སྡིག་པ་དང་ལྡོག་པ་དང་དགེ་བ་ལ་གནས་པ་ལ་གཞན་རྣམས་སྦྱོར་བའི་རྣམ་པ་གཉིས་དང་། དེ་
བཞིན་དུ་ཞེས་པ་སྦྱར་རོ། །ཆོས་སྟེ་སེམས་ཅན་གྱི་རབ་ཏུ་སྐྱེ་བས་ཞེས་སོགས་སོ། །བཟོད་པའི་འགྱུར་འདི་བདེན་པ་དམིགས་པར་བྱ་བ་མི་འཐད་དེ་སེམས་ཅན་དམིགས་པར་བྱས་པ་དང་འགལ་བས་སོ། །དེས་
ན་ཇི་ལྟ་བ་བཞིན་དུ་རང་དང་གཞན་གྱི་རྟེན་ཅན་གྱི་སྡུག་བསྔལ་སྤངསཔའི་བདེན་པ་ཤེས་པས་སྦྱོར་བ་དང་བསྔགས་པ་བརྗོད་པ་དང་མཁྱེན་པ་ཉིད་ཀྱི་རྣམ་པ་རྣམས་ཀྱིས་སེམས་ཅན་ལ་དམིགས་པ་ནི་བཟོད་པ་ཡིན་
ནོ་ཞེས་བྱ་སྟེ་ཕྱིས་མ་ཧས་བཅོས་པ་དང་ཡང་མཐུན་ནོ་གསུངས་སོ། །གཉིས་པ་ཟློས་པ་སྤང་པ་ལ་གཉིས་ཏེ། རྒོལ་བ་དང་། ལན་ནོ། །དང་པོ་ནི་འགྲེལ་ཆེན་ལས་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་

༄༅། །མངོན་པར་རྟོགས་པ་དྲུག་ཏུ་མངོན་པར་རྟོགས་པ་རེ་རེ་བཞིན་ངེས་པར་འབྱེད་པའི་ཆ་དང་མཐུན་པ་ལ་སོགས་པ་ཅིས་ཕྱིར་བཤད་ཅེ་ན་ཞེས་སོ། །གཉིས་པ་ལན་ལ་གསུམ་སྟེ། སྐབས་དང་པོ་གསུམ་
གྱི་ལམ་གསུམ་དང་། སྦྱོར་བ་དང་པོ་གསུམ་གྱི་ལམ་གསུམ་ཟློས་པ་སྤང་པ། སྐབས་དང་པོ་གསུམ་གྱི་ལམ་གསུམ་ཟློས་པ་སྤང་པ་དང། སྦྱོར་བ་དང་པོ་གསུམ་གྱི་ལམ་གསུམ་ཟློས་པ་སྤང་བའོ། །དང་པོ་ནི་
རྣམ་པ་ཐམས་ཅད་ཞེས་སོགས་ཏེ་སྐབས་དང་པོ་གསུམ་གྱི་ངེས་འབྱེད་ཆ་མཐུན་ལ་སོགས་པ་གསུམ་ནི་མཚན་ཉིད་པ་ཡིན་ལ་རྣམ་ཀུན་ལགས་པ་སྦྱོར་བ་དང་བོ་གསུམ་གྱི་ནི་ངེས་པར་འབྱེད་པའི་ཆ་ལ་སོགས་པའི་
ཐ་སྙད་དུ་བཏགས་པར་གསུངས་པས་མི་ཟློས་སོ། །གཉིས་པ་ལ་གཉིས་ཏེ། དངོས་དང་། གནས་ལུགས་བསམ་པའོ། །དང་པོ་ནི་དེ་ལྟར་ན་དེ་གསུམ་ནས་བཤད་པའི་ལན་གསུམ་ཟློས་སོ་ཞེ་ན། རྣམ་པ་སྐྱེ་
བ་མེད་པར་བསྒོམ་པའི་དབྱེ་བས་རྣམ་པ་ཐམས་ཅད་མཁྱེན་པ་ཉིད་ཀྱི་མངོན་པར་རྟོགས་པ་དང་པོ་ལ་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་སྔོན་དུ་འགྲོ་བས་འཇིག་རྟེན་ལས་འདས་པའི་མཐོང་བའི་

ལམ་དང་སྔོན་དུ་འགྲོ་བའི་བསྒོམ་པའི་ལམ་རྟོགས་པ་ཡིན་ཞེས་སོ། །གཉིས་པ་ལའང་སོགས་ཁོངས་ནས་ཕྱུང་ལ་སྦྱར་རོ། །ཡུལ་གྱིས་ཟློས་པ་སྤངས་པའོ། །གཉིས་པ་ནི་དེ་ལྟར་ན་བྱང་སེམས་རྒྱུད་ལ་
ལམ་གྱི་གནས་སྐབས་གསུམ་དུ་མཐོང་ལམ་གསུམ་རིམ་ཅན་དུ་སྐྱེ་བའམ་དུས་གཅིག་ཏུ་ངོ་བོ་ཐ་དད་པའམ། གང་ཟག་ཐ་དད་གསུམ་གྱི་དབང་དུ་བྱས་པའམ། ངོ་བོ་གཅིག་ལ་ལྡོག་པ་ཐ་དད་གསུམ་དུ་སྐྱེ་ཞེ་ན་།
ཐ་མ་ལྟར་ཡིན་ཏེ། རྣམ་པ་དང་ལམ་དང་གཞི་སྐྱེ་མེད་དུ་མཐོང་བའི་ལྡོག་པ་བཟུང་ནས་འབྲས་བུ་རྣམ་མཁྱེན་རང་དང་དེའི་རྒྱུ་ལམ་ཤེས་དང་ལམ་དེའི་གོལ་ས་མཚོན་ནས་ཤེས་པར་བྱ་བའི་དོན་དུ་རིམ་པ་ལྟར་
མཐོང་ལམ་གསུམ་གསུངས་པ་ཡིན་ནོ། །གསུམ་པ་ལ་གཉིས་ཏེ། དངོས་དང་། དེ་དགག་བའོ། །དང་པོ་ནི་སྦྱོར་བ་དང་པོ་གསུམ་ཟློས་སོ་ཞེ་ན། རྣམ་ཀུན་ལ་སོགས་པ་གསུམ་དུ་ནི་ངེས་པར་འབྱེད་པ་ལ་
སོགས་པའི་ཐ་སྙད་དུ་གསུངས་ཞེས་ཏེ། དེ་ལ་ལྔ་སྟེ། གདགས་གཞི་དང་། རྒྱུ་མཚན་དང་དེའི་སྒྲུབ་བྱེད་དང་། །དགོས་པ་དང་། །དངོས་ལ་གནོད་བྱེད་དོ། །དང་པོ་ནི་ཡེ་ཤེས་ཟག་པ་

༄༅། །མེད་པ་ཆུང་ངུ་དང་འབྲིང་དང་ཆེན་པོ་ལའོ། །དེའི་ཁྱད་པར་ནི་རྣམ་པ་ཐམས་ཅད་ཁྱད་པར་གྱི་ལམ་ས་བརྒྱད་པ་ཡན་ཆད་ཀྱིས་བསྡུས་པ་ནི་ཨ་བྷྱ་འཆད་པ་ནི་རིགས་སོ། །ཞེས་སོ། །དེས་ན་རྣམ་
ཀུན་རྩེ་མོ་མཐར་གྱིས་ས་གསུམ་གྱི་ངེས་འབྱེད་ཆ་མཐུན་ལ་སོགས་པ་གསུམ་ནི་ས་བརྒྱད་པའི་གསུམ་དང་། དགུ་པ་དང་བཅུ་པ་ཐོབ་མ་ཐག་དང་བཅུ་པའི་དཀྱིལ་སྟོད་དེ་གསུམ་དང་། བཅུ་པའི་དཀྱིལ་སྨད་
ལ་གསུམ་དུ་བྱས་པ་རྣམས་ལ་བཏགས་ནས་བསྟན་པ་ཡིན་ནོ། །དེས་ན་ས་བརྒྱད་པ་དང་དགུ་པ་དང་བཅུ་པའི་དཀྱིལ་སྨད་ཀྱི་ཟག་མེད་ཀྱི་ཡེ་ཤེས་ཆུང་ངུ་གསུམ་དུས་ཐ་དད་དུ་སྐྱེ་བས་ཟློས་པ་མེད་ཙམ་ན། དེ་
གསུམ་ལ་བཏགས་པའི་ངེས་འབྱེད་ཆ་མཐུན་གསུམ་ག་ཟློས་པ་མེད་དོ། །གཉིས་པོ་ལའང་སྦྱར་རོ། །གཉིས་པ་ནི་རིམ་གྱིས་སྐྱེ་བ་ཡིན་པས་ཞེས་ཏེ་ཟག་མེད་ཀྱི་ཡེ་ཤེས་གསུམ་དང་ལམ་གསུམ་རིམ་གྱིས་
སྐྱེ་བར་འདྲ་བས་སོ། །གསུམ་པ་ནི་ས་བརྒྱད་པ་ཡན་ཆད་འབད་རྩོལ་གྱི་སྲིས་མ་ལ་མི་ལྟོས་པས་རིམ་གྱིས་སྐྱེ་བ་མི་འཐད་དོ་ཞེ་ན། དེ་ལ་མི་ལྟོས་ཀྱང་སྒོམ་པ་གོང་ནས་གོང་གི་དུས་རིང་དུ་བསྒོམ་པའི་

གནས་སྐབས་ཀྱི་ཁྱད་པར་གྱིས་ཆུང་དུ་འབྲིང་ཆེན་པོ་རིམ་གྱིས་སྐྱེའོ། །བཞི་པ་ནི་ཡེ་ཤེས་དེ་དག་ཅིག་ཅར་སྐྱེ་བའི་དོགས་པ་དགག་པའི་ཕྱིར་ཞེས་སོ། །ལྔ་པ་ནི་སེང་བཟང་གིས་བཟོད་པ་ཆོས་མཆོག་གཉིས་
ཀྱི་རྣམ་པ་བདག་ཉིད་བདེན་པ་ཤེས་པ་ལ་སོགས་པ་དྲུག་དང་རྩེ་མོའི་བཟོད་པའི་སྐབས་སུ་མཁྱེན་པ་གསུམ་གྱི་ཆོས་ཡོངས་སུ་རྫོགས་པ་བླ་ན་མེད་པར་བཤད་པས་དེ་དག་འཇིག་རྟེན་པའི་ངེས་འབྱེད་ཆ་མཐུན་གྱིས་།
སྒྲུབ་མི་ནུས་པས་དེ་ལས་སྐྱེས་པའི་མཐོང་སྒོམ་སྤང་པ་དང་པོ་དང་གཉིས་པ་ནས་ཡོད་པ་འགལ་སྙམ་དུ་བསམ་པའོ། །གཉིས་པ་འདི་ནི་མི་འཐད་དེ་རྣམ་ཀུན་ལ་སོགས་པ་གསུམ་གྱི་ལམ་གསུམ་མཚན་ཉིད་པ་
ཡིན་པ་ལ་གནོད་བྱེད་མེད་པའི་ཕྱིར་ཏེ་གཞུང་དེ་དག་བདག་ཉིད་ཀྱང་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་བསྐྱེད་པར་བྱ་ཞེས་སོགས་མ་འོངས་པ་དང་། འབྲེལ་བའི་བློའི་རྣམ་པར་བཤད་པས་སོ། །གལ་
ཏེ་དངོས་སུ་ཐོབ་པ་ཉིད་ཡིན་ན་བྱང་ཆུབ་སེམས་དཔའི་སར་ཡང་ཇི་ལྟར་བཞག བཟོད་པའི་རྩེ་མོའི་མདོ་ལས་ཀྱང་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་གྱུར་ཅིག་ཅེས་སོགས་དེ་དག་གི་རྒྱུ་

༄༅། །ལ་མོས་པའམ་མ་འོངས་པ་དང་འབྲེལ་བ་ཉིད་གསུངས་སོ། །དེས་ན་འཕགས་པའི་ལྟར་རིགས་ཏེ་ལུས་རྣམ་གཞག་ཏུ་བཤད་པ་ལྟར་རོ། །གསུམ་པ་ལ་གཉིས་ལས་རྟགས་ལ་དགེ་འདུན་ཇི་སྐད་བཤད་
པའི་ངེས་པར་འབྱེད་པའི་ཆ་དང་མཐུན་པ་ལ་འབྱུང་བས་ཞེས་འགྲེལ་ལོ་འབུམ་པ་ཟེར་རོ། །འདི་ལ་བསྟན་བཤད་བསྡུ་བ་གསུམ་ལས་དང་པོ་ནི་ངེས་འབྱེད་ཡན་ལག་བྱང་ཆུབ་སེམས་དཔའ་གང་དག་གནས་པ་དེ་
རྣམས་ཀུན་གྱིས་སྐབས་འདིར་ཕྱིར་མི་ལྡོག་པའི་ཚོགས་ཞེས་ཏེ་གཉིས་བོ་ལའང་སྦྱར་རོ། །གཉིས་པ་ནི་དེ་རྣམས་ཞེས་སོགས་ཏེ་མཚན་ཉིད་ནི་ཐམས་ཅད་དུ་རྟགས་ལ་ཟེར་རོ། །འདི་ལ་གསུམ་སྟེ། ངེས་
འབྱེད་ཆ་མཐུན་དང་། མཐོང་ལམ་དང་། སྒོམ་ལམ་ལ་གནས་པའི་ཕྱིར་མི་ལྡོག་པའི་རྟགས་སོ། །དང་པོ་ལ་གཉིས་ལས་བསྟན་པ་ནི་གཟུགས་ལ་སོགས་ལས་ཞེས་སོགས་ཏེ་བརྗོད་དམ་བཤད་དུ་བྱས་པ་ལེགས་
ལ་བསྐྱེད་དུ་བྱས་པ་མི་རིགས་སོ་ཨར་གསུངས་ཡང་མཉམ་བཞག་གིས་རྗེས་ཐོབ་བསྐྱེད་པ་དང་། ངེས་འབྱེད་ཆ་མཐུན་ཐོབ་ནས་ཕྱིར་མི་ལྡོག་པར་འཇོག་པས་སྐྱོན་མེད་དོ་གསུངས་སོ། །གཉིས་པ་རྒྱས་བཤད་

ནི་ཡང་ལྡོག་པ་ལ་སོགས་ཞེས་སོགས་ཏེ་འདི་ལ་བཞི་ལས། དྲོད་ལ་གནས་པའི་རྟག་ནི་ཆོས་ཐམས་ཅད་བདེན་པའི་ངོ་བོ་ཉིད་མེད་པར་རྟོགས་པས་གཟུགས་ལ་སོགས་པ་ལ་བདེན་ཞེན་ལས་ལྡོག་པ་དང་། མཐོང་
ལམ་གྱི་ནི་ཕྲ་བའི་དབང་དུ་བྱས་པའོ། །འཕགས་པ་ལྟར་ན་འགོ་གནོན་པ་ཙམ་དང་ས་བོན་ལས་ལྡོག་པའི་ཁྱད་ཡོད་དོ། །དཀོན་མཆོག་གསུམ་ཡོད་པ་ཡོན་ཏན་ཅན་དུ་ཤེས་ནས་དད་པ་ཐོབ་པས་ཐེ་ཚོམ་ཟད་པ་
སྟེ་མཛོད་ལས་མཐོང་ལམ་གྱི་སྐབས་སུ་བཤད་པ་ནི་དབང་པོ་རྟུལ་པོའི་དབང་དུ་བྱས་པའོ་ཨར་གསུངས། གར་འདོད་སར་སྐྱེ་བའི་སྨོན་ལམ་གྲུབ་པས་མི་དལ་བ་བརྒྱད་དུ་མི་སྐྱེ་བའོ། །བདག་ཉིད་མི་དགེ་བ་
བཅུ་ཆར་སློང་བ་དང་དགེ་བ་བཅུ་གཅིག་ལ་གནས་ཤིང་གཞན་དག་དེ་ལ་འགོད་པའོ། །གཞན་གྱི་རྟེན་ཅན་དུ་ཆེད་དུ་སྦྱིན་སོགས་བྱང་ཆུབ་དུ་བསྔོ་བའོ། །ཟབ་མོའི་དོན་བདག་མེད་གཉིས་ལ་སོམ་ཉི་མེད་
པའོ། །བྱམས་པས་ཀུན་ནས་སླང་བའི་ལུས་ངག་ཡིད་ཀྱི་ལས་དང་ལྡན་པའོ། །གཉེན་པོ་སྦྱོར་བ་བསྒོམས་པས་སྒྲིབ་པ་ལྔ་ཤས་ཆེ་བ་དང་མི་འགྲོགས་པ་ཡིན་ཏེ་ཕྱིར་མི་ལྡོག་པའི་བྱང་ཆུབ་སེམས་དཔའ་རྨུགས་པ་དང་

༄༅། །གཉིད་ཆུང་བར་འགྱུར་རོ་ཞེས་བརྒྱད་སྟོང་པ་ལས་བཤད་པས་སོ། །གཏན་མི་འགྲོགས་ན་ས་བཅུ་པའི་བར་དུ་རྨི་ལམ་གྱི་རྟགས་བཤད་པ་དང་འགལ་བར་འགྱུར་རོ། །ལྟ་བ་དང་མ་རིག་པའི་བག་ལ་
ཉལ་སྤོང་པའོ། །བྱ་བ་ལ་མ་ཞུགས་པ་ན་དྲན་པ་དང་ཞུགས་པ་ན་ཤེས་བཞིན་གྱིས་ཟིན་པའོ། །གོས་དང་ལུས་ལ་སྲོ་ཤིག་དང་བས་བསྲེ་མེད་པའོ། །རྟགས་ནི་བཅུ་གཅིག་དེ་དག་གིས་དྲོད་ལ་གནས་པ་ནི་རྫོགས་
པའི་བྱང་ཆུབ་ལས་མི་ལྡོག་ཞེས་པ་སྦྱོར་བ་གཞན་གསུམ་ལའང་སྦྱར་རོ། །རྩེ་མོའི་ལ་ལས་མི་མཚུངས་པ་བསགས་པས་ལུས་ལ་སྲིན་འབུའི་རིགས་བརྒྱད་ཁྲི་མི་འབྱུང་བའོ། །ཉན་རང་གི་སེམས་ལས་མེད་པས་གྱ་
མེད་པའོ། །རྙེད་པ་དང་བཀུར་སྟི་ལ་མི་ལྟ་བས་སྦྱང་པའི་ཡོན་ཏན་ལེན་ནུས་པའོ། །ཕར་ཕྱིན་ཁྱད་པར་ཅན་བསྒྲུབས་པས་སེར་སྣ་ལ་སོགས་ཤས་ཆེ་བ་མེད་པའོ། །ཆོས་ཉིད་དུ་ཆོས་ཐམས་ཅད་བློས་བསྡུས་
པས་ཆོས་ཉིད་རྟོགས་པའི་ཡུལ་དང་ལྡན་པས་འགྲོ་བའོ། །སེམས་ཅན་གྱི་དོན་དུ་དམྱལ་བར་འགྲོ་ནུས་པ་སྟེ་དེད་དཔོན་ཐབས་ལ་མཁས་པ་ལྟ་བུའོ། །རང་གིས་རྟོགས་པའི་ཡུམ་མམ་སེམས་བསྐྱེད་ཀྱིས་འཚང་

རྒྱ་བར་ཡིད་ཆེས་པ་དེ་ལ་གཞན་ཉན་རང་དུ་བཀྲི་བར་མི་བཏུབ་པའོ། །ཡུམ་གྱི་ལམ་ལས་གཞན་ཀེང་རུས་སྒོམ་པ་ལ་སོགས་པ་སྟོན་པ་བདུད་ཡིན་པ་ལ་བདུད་དུ་རྟོགས་པའོ། །ཆོས་མཆོག་གི་ནི་འཁོར་གསུམ་
དུ་མི་རྟོག་པས་སངས་རྒྱས་དགྱེས་ཤིང་ཡི་རང་པའོ། །འགྲེལ་བར་ངན་སོང་གསུམ་དང་ལྷ་ཚེ་རིང་པོ་སྟེ་མི་མ་ཡིན་པས་བསྡུས་པའི་འགྲོ་བ་བཞིར་མི་སྐྱེ་བའོ། །བཟོད་ཐོབ་ངན་སོང་ཡོང་མི་འགྲོ་ཞེས་པ་ནི་ཉན་
ཐོས་དབང་པོ་རྟུལ་པོའི་དབང་དུ་བྱས་པའོ། །བྱང་ཆུབ་སེམས་དཔའ་ཡིས་ནི་དྲོད་ནས་མི་སྐྱེ་བའོ། །ལོག་པར་ལྟ་བ་ནི་དགེ་མི་དགེ་མེད་པར་ལྟ་བའོ། །བཀའ་མི་ཐོས་པ་ནི་སངས་རྒྱས་མི་བྱོན་པའི་འཇིག་
རྟེན་ནོ། །ཡུལ་མཐའ་འཁོབ་ནི་དབུས་མ་ཡིན་པའི་ཡུལ་ལོ། །དབང་པོ་མ་ཚང་པ་ནི་སྤྱི་ཡིན་ལ། གླེན་པ་ནི་ཡིད་ཀྱི་དབང་པོ་ལ་སྐྱོན་ཞུགས་པའོ། །ལྐུག་པ་ནི་ལྕེ་ལ་སྐྱོན་ཞུགས་པའོ། །དེ་གསུམ་གཅིག་ཏུ་དྲིལ་བ་དང་
བཞི་ནི་མིའི་འགྲོ་བས་བསྡུས་པ་བཞིའོ། །གཉིད་དང་རྨུགས་པ་ནི་མི་མཐུན་དང་ཟས་དང་བྱ་བ་གཅིག་པའི་ཕྱིར་གཉིས་གཅིག་ཅེས་བཤད་པས་ཟས་གཅིག་པ་ནི་རྒྱུ་གཅིག་པ་སྟེ་ལུས་ངལ་བ་དང་ཟས་ལས་འབྱུང་བའི་

༄༅། །ཕྱིར་རོ། །བྱ་བ་གཅིག་པ་ནི་བྱེད་ལས་གཅིག་པ་སྟེ་ཞི་གནས་སྐྱེ་བ་ལ་བར་དུ་གཅོད་པའི་ཕྱིར་རོ། །སྤང་བྱ་མི་མཐུན་པ་དང་གཉེན་པོའང་གཅིག་སྟེ་སྣང་བའི་མཚན་མ་ཡིད་ལ་བྱེད་པས་སྤོང་བའི་
ཕྱིར་རོ། །རྒོད་འགྱོད་གཉིས་ཀྱང་དེ་དག་གཅིག་སྟེ། གཉིས་ཀའང་འདོད་པའི་རྣམ་རྟོག་ལས་བྱུང་བ་དང་། ལྷག་མཐོང་སྐྱེ་བ་ལ་བར་དུ་གཅོད་པ་དང། ཞི་གནས་ཀྱི་རྒྱུ་མཚན་ཡིད་ལ་བྱེད་པའམ་སེམས་པས་
སྤོང་བའི་ཕྱིར་རོ། །གཉིས་པ་ལ་གསུམ་སྟེ། བསྟན་པ་དང་། བཤད་པ་དང་། བསྡུ་བའི་སྒོ་ནས་རྟགས་སུ་སྦྱོར་ཚུལ་བསྟན་པའོ། །དང་པོ་ནི་ངེས་པར་ཞེས་སོགས་ཏེ་མཚན་ཉིད་དེ་རྟགས་ཡིན་ཞེས་དྲང་ངོ་། །
ཆོས་ཅན་གང་ལ། བསྒྲུབ་བྱ་ཅི་སྒྲུབ་པ་ལ་རྟགས་གང་སྦྱོར་ཞེ་ན། མཐོང་ལམ་གྱི་བྱང་ཆུབ་སེམས་དཔའ་ཞེས་དང་། མི་ལྡོག་པའི་ཞེས་དང་། །བཟོད་དང་ཤེས་པའི་སྐད་ཅིག་མ་བཅུ་དྲུག་རྣམས་ནི་ཞེས་པའོ། །གཉིས་
པ་ནི་སྐད་ཅིག་མའི་རྣམ་པ་ཅི་འདྲ་བ་ཞེས་སོགས་ཏེ། འདི་ལ་བཞི་ལས་སྡུག་བསྔལ་གྱི་ཡུལ་ཅན་བཞི་ལ་གནས་པའི་རྟགས་ནི་རང་གི་མཚན་ཉིད་སྟོང་པ་ཉིད་རྟོགས་པས་གཟུགས་སོགས་སུ་ཞེན་པའི་རྟོགས་པའི་འདུ་

ཤེས་ལས་ལྡོག་པའོ། །མདོ་ལས་བྱང་ཆུབ་སེམས་དཔའི་སྐྱོན་མེད་པར་འཇུག་ཅེས་པས་སེང་བཟང་བཏགས་པ་བར་འདོད་པ་ལ་གནོད་དོ། །བདུད་ཀྱི་སེམས་བསྐྱེད་ཀྱི་ཡུལ་རྣམ་མཁྱེན་སྟོང་པར་བསྟན་ནས་ཕྱེ་
ཡང་མི་བྱེད་པས་སེམས་བསྟན་པ་དང་། ཐེག་པ་དམན་པ་གཉིས་ལས་སེམས་རྣམ་པར་ལོག་པ་དང་། རྒྱུ་བསམ་གཏན་གཟུགས་མེད་ཀྱི་སྙོམས་འཇུག་བསྒོམས་ཀྱང་དེ་དག་ཏུ་མི་སྐྱེ་བས་དེའི་ཡན་ལག་སྟེ་རྒྱུ་
ཟད་པའོ། །ཀུན་འབྱུང་གི་བཞི་ནི་ཀུན་འབྱུང་མཐོང་སྤང་དང་བྲལ་བས་ལུས་སེམས་ཡང་ཞིང་ལས་སུ་རུང་བ་དང་། གཞན་དོན་དུ་འདོད་པ་ལ་སྤྱོད་ཀྱང་ཐབས་ལ་མཁས་པས་མ་ཆགས་པ་དང་འདོད་པ་བརྟེན་
བྱའི་ཡུལ་མི་གཙང་བས་གང་བར་མཐོང་བས་རྟག་ཏུ་ཚངས་པར་སྤྱོད་པ་དང་། སྐད་ཅིག་འདི་གཉིས་ཚེ་གཅིག་ལ་སྐྱེ་བ་འགལ་ལོ་སྙམ་ན་གཞན་གྱི་ལྟ་བ་རང་རྒྱུད་ལ་ལྟོས་པས་མི་འགལ་ལོ་ཞེས་ཨར་གསུངས་
 སོ། །ལོག་འཚོ་སྤང་པའི་སྐྱེས་བུ་དམ་པར་གནས་པས་འཚོ་བ་རྣམ་པར་དག་པའོ། །འགོག་པའི་བཞི་ནི་སྟོང་ཉིད་རྟོགས་པས་ཕུང་པོ་ལ་སོགས་པ་ལ་དང་པོར་ཞེན་པའང་སྦྱོར་བ་དང་། ཞེན་པ་རྒྱུན་ཆགས་སུ་

༄༅། །འབྱུང་བའི་སྦྱོར་བའི་གནས་པ་བཀག་པ་དང་། ཉོན་མོངས་དང་གཟུང་འཛིན་གྱི་རྟོག་པས་ལམ་གསུམ་གྱི་བར་ཆད་བྱེད་པ་སྤང་ཟིན་པས་སྤང་བར་བྱའོ་སྙམ་པའི་སྔ་མ་ལྟ་བུའི་ཞེན་པ་གཉིས་མེད་པའོ། ། །
མདོ་ལས་རྐུན་པོའི་གཏམ་གྱི་སྦྱོར་བ་དང་རྗེས་སུ་སྦྱོར་བ་ལ་བརྩོན་པར་མི་གནས་ཞེས་ཏེ་ནོར་འཕྲོག་པ་དང་ཚོགས་གཉིས་ཀྱི་ནོར་འཕྲོག་པས་འདྲ་མིང་གིས་བཏགས་པའོ། །དམག་དང་འདྲ་བའི་བྱང་ཆུབ་འཐོབ་
པར་བྱེད་པའི་ཚོགས་སྦྱིན་སོགས་ལ་ཞེན་པ་གཉིས་མེད་པའོ། །དབང་སོགས་བཅས་པའི་གཡུལ་འགྱེད་ཞེས་པ་ལ་བཞི་སྟེ། དབང་པོ་དང་། དེའི་རྟེན་དང་། དེའི་ཡུལ་དང་། བདག་དང་། བདག་གི་བའོ། །དང་པོ་
ལ་གཉིས་ཏེ། དབྱེ་བ་དང་། ཁྱད་པར་སྤྱད་པའོ། །དང་པོ་ནི་དད་སོགས་ལྔ་དང་མི་ཤེས་པ་ཀུན་ཤེས་པ་ལ་སོགས་པ་གསུམ་རྣམ་བྱང་ངོ། །མིག་དང་རྣ་བ་དང་། སྣ་དང་ལྕེ་དང་ལུས་དང་ཕོ་དང་མོའི་ལུས་ཀྱི་དབང་
ཕོ་གཉིས་སྟེ་བདུན་དང་། ཡིད་དང་སྲོག་གཉིས་དང་། ཚོར་བ་སྡུག་བསྔལ། ཡིད་མི་བདེ་བ་དང་བདེ་བ་དང་ཡིད་བདེ་བ་དང་བཏང་སྙོམས་ལྔ་སྟེ་བཅུ་བཞི་ཀུན་ནས་ཉོན་མོངས་པའོ། །དེ་རྣམ་ལ་ཞེན་པ་གཉིས་

མེད་པའོ། །གཉིས་པ་ལ་གསུམ་སྟེ། ཁམས་གང་ན་ཡོད་མེད་དང་། དགེ་མི་དགེ་གང་དུ་འགྱུར་བ་དང་། ཟག་བཅས་ཟག་མེད་གང་དུ་འགྱུར་བ་དཔྱད་པའོ། །དང་པོ་ནི་ཟག་མེད་མ་རྟོགས་འདོད་པར་
རྟོགས། །ཕོ་མོའི་དབང་དང་སྡུག་བསྔལ་དག །མ་རྟོགས་གཟུགས་རྟོགས་གཟུགས་ཅན་དང་། །བདེ་ཡང་མ་རྟོགས་གཟུགས་མེད་རྟོགས། །ཞེས་བཤད་དོ། །ཐོགས་མེད་ནི་བསམ་གཏན་དང་པོ་ལ་སོགས་
བཞི་ན་ཡིད་མི་བདེ་བ་དང་སྡུག་བསྔལ་དང་ཡིད་བདེ་བ་དང་བདེ་བ་བཞི་རིམ་པ་ལྟར་མེད་པ་བཞེད་དོ། །གཉིས་པ་ནི་དད་སོགས་དགེ་བརྒྱད་ཡིད་མི་བདེ། རྣམ་གཉིས་ཡིད་དང་ཚོར་གཞན་ནི། །རྣམ་གསུམ་
གཞན་ནི་རྣམ་པ་གཅིག །ཅེས་པའོ། །གསུམ་ནི་གསུམ་ཡིན་གསུམ་ནི་དྲི་མ་མེད། །གཟུགས་ཅན་སྲོག་དང་སྡུག་བསྔལ་དག། །ཟག་དང་བཅས་པ་དགུ་རྣམ་གཉིས། །མདོ་ལས་གྲོང་གི་གཏམ་གྱི་སྦྱོར་བ་དང་
རྗེས་སུ་སྦྱོར་བ་ལ་བརྩོན་པར་མི་གནས་གྲོང་ནི་མི་རྣམས་ཀྱི་རྟེན་ཡིན་པ་ལྟར་དབང་པོ་ཡང་རྣམ་ཤེས་སྐྱེ་བའི་རྟེན་ཡིན་པས་སོ། །གཉིས་པ་ནི་འདོད་པ་དང་གཟུགས་ཀྱི་ཁམས་ན་འབྱུང་བ་དང་འབྱུང་བ་ལས་

༄༅། །གྱུར་པའི་གཟུགས་རྟེན་པ་ཡིན་ནོ། །གཟུགས་མེད་ན་དེར་ནི་ལུས་དང་སྲོག་ལ་ཡང་། སེམས་ཀྱི་རྒྱུད་ནི་རྟེན་པ་ཡིན་རིས་མཐུན་པ་དང་སྲོག་གི་དབང་པོ་ལ་གྲངས་བཞིན་དུ་ཚོར་བ་བཏང་སྙོམས་
དང་ཡིད་ཀྱི་དབང་པོ་བརྟེན་པ་ཡིན་ནོ། །གྲོང་ཁྱེར་མི་རྣམས་ཀྱི་རྟེན་ཡིན་པ་ལྟར་འདི་ཡང་དབང་པོའི་རྟེན་ལ་ཞེན་པ་གཉིས་བཀག་གོ །གསུམ་པ་ཡུལ་ནི་འདོད་པའི་ཁམས་ན་དྲུག་ཡོད་ལ། གཟུགས་ཁམས་ན་དྲི་།
རོ་མ་གཏོགས་པ་བཞི་ཡོད་ཅིང་གཟུགས་མེད་ན་ཆོས་གཅིག་པུ་ཡོད་དོ། །གྲོང་རྡལ་ཉོ་ཚོང་ལ་སོགས་པའི་ལོངས་སྤྱད་བྱ་ཡིན་པ་ལྟར་ཡུལ་ཡང་ལོངས་སྤྱད་བྱ་ཡིན་པ་ལ་ཞེན་པ་གཉིས་བཀག་གོ །བཞི་པ་
བདག་དང་བདག་གིར་ཞེན་པ་ནི་ཁམས་གསུམ་ཀ་ན་ཡོད་དོ། །རྒྱལ་བོ་དང་བློན་པོ་ལ་ཞེན་པ་གཉིས་བཀག་གོ །གཡུལ་འགྱེད་པ་ནི་སྤང་བྱ་དང་གཉེན་པོ་ནི་འཐབ་མོ་ནི་རང་དང་དགྲ་གནོད་བྱེད་ཡིན་པ་ལ་ཞེན་
པ་གཉིས་བཀག་གོ །ལམ་བདེན་གྱི་ལ་བཞི་ལས་སྦྱིན་སོགས་ལ་སྤྱད་པས་སེར་སྣ་ལ་སོགས་པ་ཞེན་པ་བཀག་པ་སྟེ་མདོ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེར་སྣའི་གཏམ་གྱི་སྦྱོར་བ་ལ་ཞེན་པ་

གཉིས་བཀག་གོ །ཆོས་ཐམས་ཅད་ངོ་བོ་རྒྱུ་འབྲས་བུས་སྟོང་པ་རྟོགས་པས་རྟོགས་པར་བྱ་བའི་ཆོས་རྡུལ་ཙམ་ཡང་མི་དམིགས་པ་དང་། རང་གི་ས་གསུམ་ནི་མཁྱེན་པ་གསུམ་ལ་བཤད་དོ། །ངེས་པ་ནི་བྱང་
ཆུབ་གཞན་དུ་དོགས་མེད་པའོ། །མཁྱེན་གསུམ་གྱི་ཆོས་ཀྱི་དོན་དུ་སྲོག་གཏོང་སྟེ་མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་དམ་པའི་ཆོས་ཡོངས་སུ་།
གཟུང་བའི་ཕྱིར་བདག་ཉིད་དང་སྲོག་གཏོང་བར་བྱེད་ཅེས་པ་ནི་འཕགས་པས་ལུས་ཀྱི་ཕྱོགས་གཅིག་དང་མ་ལུས་པ་གཏོང་བ་ལ་བཤད་དོ། །གསུམ་པ་ནི་དེ་ལྟར་ཞེས་སོགས་ལ་སྤྱི་དོན་དང་གཞུང་དོན་
གཉིས་ལས། དང་པོ་ལ་གཉིས་ལས། རྟགས་སུ་སྦྱོར་ཚུལ་དང་། རྩོད་པ་སྤངས་པའོ། །དང་པོ་ལ་གསུམ་སྟེ། ཆོས་ཅན་གང་ལ་རྟགས་སུ་སྦྱོར་བ་དང་། གང་ཟག་གང་གིས་སྦྱོར་བ་དང་། ཚུལ་ཇི་ལྟར་
སྦྱོར་བ་དང་། དང་པོ་ནི་འཕགས་པ་ལྟར་ན་ངེས་འབྱེད་ཆ་མཐུན་མཐོང་ལམ་སྒོམ་ལམ་མཚན་ཉིད་པ་ལ་གནས་པའི་རྟགས་སུ་བྱེད་ལ། སེང་བཟང་ལྟར་ན་ས་བརྒྱད་པའི་ཟག་མེད་ཆུང་འབྲིང་ཆེན་པོ་ལ་གནས་

༄༅། །པའི་ཕྱིར་མི་ལྡོག་པར་སྒྲུབ་པ་ལ་སྦྱོར་བ་ཡིན་ནོ། །གཉིས་པ་ནི་གཞན་གྱིས་གཞན་ལ་དཔོག་པའི་རྟགས་ཡིན་ནོ། །གསུམ་པ་ནི་ཡེ་ཤེས་སྐད་ཅིག་མ་རང་རྟགས་ཡིན་པས་སྐད་ཟེར་ཡང་དེའི་
གཟུང་ཆ་འཛིན་ཆ་སོ་སོར་རང་གི་རིག་པར་བྱ་བ་ཙམ་ཡིན་གྱི་ཤེས་པར་མི་ནུས་པས་རྗེས་ཐོབ་ཀྱི་ལུས་ངག་ཡིད་གསུམ་གྱི་བྱ་བའི་ཁྱད་པར་རྟགས་སུ་འགོད་དོ། །འདི་ལྟར་རང་རྒྱུད་ལ་མཐོང་ལམ་མཉམ་བཞག་
གི་ཡེ་ཤེས་དང་རྗེས་ཀྱི་བྱ་བའི་ཁྱད་པར་གཉིས་ཀ་མ་དམིགས་པ་ལས། ནམ་ཞིག་མཉམ་བཞག་གི་རྟོགས་པ་དམིགས། དེ་ལས་རྗེས་ཐོབ་ཀྱི་བྱ་བའི་ཁྱད་པར་དམིགས་ནས་ཁྱབ་པ་གྲུབ་ནས་གཞན་ལ་ཕྱོགས་ཆོས་
དེ་མཐོང་བ་ན། གང་ཟག་དེའི་རྒྱུད་ཆོས་ཅན་བྱང་ཆུབ་ལས་ཕྱིར་མི་ལྡོག་པ་ཡིན་ཏེ་ལུས་ངག་གི་བྱ་བའི་ཁྱད་པར་འདི་ལྟ་བུ་དང་ལྡན་པའི་ཕྱིར་བདག་ཉིད་བཞིན་ནོ་ཞེས་པའོ། །དེའི་ཕྱོགས་ཆོས་ནི་གཞན་རིག་
གིས་གྲུབ་བོ། །ཡང་ན་གང་ཟག་དེ་ཆོས་ཅན་བྱང་ཆུབ་ལས་ཕྱིར་མི་ལྡོག་སྟེ་མཉམ་བཞག་གི་རྟོགས་པ་དང་ལྡན་པའི་ཕྱིར་རོ། །ཞེས་པ་རྒྱུ་ཚོགས་པ་ལས་འབྲས་བུ་སྐྱེར་རུང་དཔོག་པ་རང་བཞིན་ནོ། །དེའི་ཕྱོགས་

 ཆོས་ནི་ལུས་ངག་གི་བྱ་བ་རྟགས་སུ་བཀོད་པའི་འབྲས་རྟགས་སོ། །གཉིས་པ་ལ་གཉིས་ཏེ། ཕྱོགས་ཆོས་དང་། ཁྱབ་པ་ལ་རྩོད་པ་སྤངས་པའོ། །དང་པོ་ནི་སྔར་ཕྱིར་མི་ལྡོག་པར་བསྒྲུབས་ནས་ཕྱིས་མཐོང་བསྒོམ་
ལ་གནས་པ་ཕྱིར་མི་ལྡོག་པར་བསྒྲུབ་པ་དེ་བསྒྲུབ་བྱ་གྲུབ་ཟིན་པས་རྟགས་ཤེས་འདོད་མེད་པའི་མ་གྲུབ་པར་འགྱུར་རོ་ཞེ་ན། ཁ་ཅིག་ཆོས་ཅན་ངེས་འབྱེད་ཆ་མཐུན་དང་མཐོང་བསྒོམ་གསུམ་ཐ་དད་པས་སྐྱོན་མེད་།
ཅེས་སོ། །དེ་ལ་གསུམ་པོའི་རྒྱུན་གཅིག་བས་སྐྱོན་སོ་ན་གནས་སོ། །གལ་ཏེ་རྫས་ཐ་དད་པས་སྙམ་ན། སྒྲ་མི་རྟག་པར་སྔར་གྲུབ་ནས་ཕྱིས་སྒྲུབ་པའང་ཤེས་འདོད་མེད་པར་མི་འགྱུར་བར་ཐལ་ཏེ་རྫས་ཐ་དད་
པས་སོ་གསུངས་སོ། །འོ་ན་ཇི་ལྟར་ཞེ་ན་དབང་པོ་རྣོན་པོ་དྲོད་ནས་ཕྱིར་མི་ལྡོག་པའི་རྟགས་ཡིན་ཏེ་འབྲིང་དང་རྟུལ་པོ་ལ་མི་འགྲུབ་བོ། །འབྲིང་དང་རྟུལ་པོ་མཐོང་ལམ་དང་ས་བརྒྱད་པ་ལའང་སྦྱར་ཏེ། རྩ་
རྒྱུད་ལས་རང་སངས་རྒྱས་དུ་མ་ས་གཅིག་དང་ས་གཉིས་དང་ས་གསུམ་དང་ཇི་སྲིད་ས་བརྒྱད་པའི་བར་གྱི་བྱང་ཆུབ་སེམས་དཔའི་ས་ལས་ཡིད་སླར་ལོག་པ་ཞེས་ས་བདུན་པ་མན་ཆད་དུ་ཐེག་ཆུང་དུ་ཕྱིར་ལྡོག་

༄༅། །པར་བཤད་པའི་ཕྱིར་རོ་ཞེས་བླ་མ་གསུངས་པ་ནི་མི་འཐད་དེ། དབང་པོ་རྣོན་པོ་མཐོང་ལམ་ལ་གནས་པ་ན་རྟགས་འདི་དག་འབྱུང་ངམ་མི་འབྱུང་། དང་བོ་ལྟར་ན་འབྲིང་པོའི་རྟགས་རྣོན་པོ་ལ་ཞུགས་
པས་མ་ངེས་པར་ཐལ་ལོ། །གཉིས་པ་ལྟར་ན་འབྲིང་པོ་ལའང་མི་འབྱུང་ཞེས་མཚུངས་སོ། །གཞན་ཡང་རང་རྒྱུད་ལ་མངོན་སུམ་གྱིས་རྟོགས་ནས་གཞན་ལ་དཔོག་པར་བཞེད་པ་དང་ས་བརྒྱད་པ་ཡན་ཆད་ན་བསམ་
བྱུང་གཏན་མེད་པར་བཞེད་པས་ཁས་བླངས་དང་འགལ་ལོ། །དེས་ན་སྔར་མ་གྲུབ་པའི་གང་ཟག་གིས་དཔོག་པས་ཤེས་འདོད་མེད་པའི་སྐྱོན་མེད་དོ། །གཉིས་པ་ནི་ཚད་མ་ནས་ཆགས་པ་བརྗོད་པའི་ཚིག་གིས་
ཆགས་པ་དཔག་པར་མི་ནུས་པར་བཤད་པ་དང་འགལ་ལོ་ཞེ་ན། དེ་ནི་འདོད་ཆགས་ཙམ་ལས་བྱུང་བ་མ་ཡིན་གྱི་ལོག་པར་བརྗོད་འདོད་བར་དུ་འཇུག་པས་འཁྲུལ་པ་ཡིན་ལ། རྗེས་ཐོབ་ཀྱི་སྤྱོད་པ་ནི་མཉམ་
བཞག་གི་རྟོགས་པ་ཙམ་ལས་འབྱུང་བའི་ཕྱིར་མི་འཁྲུལ་བ་ཡིན་ནོ། །ཡང་ན་སོ་སོ་སྐྱེ་བོ་ཕྱིར་མི་ལྡོག་པ་མ་ཐོབ་པས་འདོད་ཆགས་ཀྱིས་བསྐྱེད་པའི་ཕྱོགས་ཆོས་ངེས་པར་མི་ནུས་ལ། འདི་ནི་ཕྱིར་མི་ལྡོག་པའང་

མཐོང་ལམ་ཐོབ་པས་དཔོག་པ་ཡིན་པས་ཕྱོགས་ཆོས་ཀྱི་ཁྱད་པར་ངེས་པར་ནུས་པས་སྐྱོན་མེད་དོ་གསུངས་སོ། །འདི་ནི་དངོས་པོ་སྟོབས་ཞུགས་སུ་མི་རིགས་ཏེ་ས་ཐོབ་ནས་ཀྱང་ཉན་རང་དུ་ལྡོག་སྲིད་པར་བཞེད་
པ་དང་། ལུས་ངག་གི་ཐ་སྙད་སེམས་ཅན་འདུལ་བའི་དབང་གིས་མཉམ་བཞག་དང་མི་མཐུན་པ་འབྱུང་སྲིད་པ་དང་། རིག་པའི་དབང་ཕྱུག་གིས་གཞན་གྱི་སྐྱོན་དང་ཡོན་ཏན་ངེས་པའི་རྟགས་ནི་མེད་དོ། །དེ་དག་
ནི་སེམས་ཀྱི་ཆོས་ཡིན་པས་དབང་པོ་ལས་འདས་པའི་ཕྱིར་རོ། །རང་ལས་སྐྱེས་པའི་ལུས་ངག་གི་ཐ་སྙད་ལས་དཔོག་དྲངས་ན་ཐ་སྙད་ཀྱང་བློ་སྔོན་དུ་བཏང་ནས་གཞན་དུའང་བྱ་བར་ནུས་ཏེ་དེའི་ཕྱིར་རྟགས་
འཆོལ་བས་ཞེས་བཤད་པ་དང་འགལ་བ་དང་། མཉམ་བཞག་གིས་བསྐྱེད་པའི་ཕྱོགས་ཆོས་ཀྱི་ཁྱད་པར་ངེས་པར་ནུས་ཀྱང་ཕྱོགས་ཆོས་ངེས་པ་བསྒྲུབ་བྱ་ངེས་པ་ལ་ལྟོས་པའི་རྟགས་ཡང་དག་ག་ལ་སྲིད། དེའི་
ཕྱིར་ལུང་ལས་གྲུབ་པའི་རྟགས་ཡིན་ནོ། །གཉིས་པ་ནི་བསྐྱེད་ཅེས་དྲངས་སོ། །གང་གིས་ནམ་གྱི་ཚེ་ཞེ་ན་བཟོད་པ་དང་ཞེས་སོགས་ཏེ་དུས་ནམ་གྱི་ཚེ་ན་མཉམ་བཞག་གི་རྟོགས་པ་ཐོབ་པ་ནའོ། །གང་ཞེ་ན་

༄༅། །དག་པ་ཞེས་སོགས་ཏེ་མཉམ་བཞག་རང་དང་མཐུན་པའི་འབྲས་བུའོ། །གལ་ཏེ་རྗེས་ཐོབ་རྟགས་སུ་འགོད་ན་མདོ་དང་བསྟན་བཅོས་ནས་མཉམ་བཞག་གི་སྐད་ཅིག་མ་རྟགས་སུ་བཤད་པ་དང་འགལ་
ལོ་ཞེ་ན། མ་ཡིན་ཏེ་འབྲས་བུ་རྗེས་ཐོབ་ལ་རྒྱུ་མཉམ་བཞག་གི་མིང་གིས་བཏགས་ནས་བཤད་དོ། །རྒྱུ་མཚན་ནི་རྒྱུ་འབྲས་ཀྱི་འབྲེལ་བ་ཡིན་ནོ། །དགོས་པ་ནི་རྣལ་འབྱོར་པའི་ལུས་ངག་ཡིད་ཀྱི་ཐ་སྙད་ནི་ཐམས་
ཅད་དུ་མཉམ་བཞག་གི་རྟོགས་པ་དང་མཐུན་པ་ཁོ་ན་ཡིན་ནོ་ཞེས་ཤེས་པར་བྱ་བའི་ཕྱིར་རོ། །ཐམས་ཅད་དུའམ་ཞེ་ན་སེམས་ཅན་གདུལ་བའི་དགོངས་པའི་དབང་ཉིད་ལ་རྟོགས་པར་ཞེས་སོ། །དངོས་ལ་གནོད་
པ་ནི་རྗེས་ཐོབ་ལ་མཉམ་བཞག་གི་མིང་གིས་བཏགས་པ་དེ་ལྟ་མ་ཡིན་ཏེ་མཉམ་བཞག་ཉིད་ཡིན་ན་རྟགས་སུ་མི་རུང་པའོ། །གསུམ་པ་སྒོམ་ལམ་ལ་གནས་པའི་རྟགས་ནི་འཕགས་པས་ཟབ་མོ་མཐོང་བ་གོམས་པའི་
རྟགས་ཞེས་དང་པོ་ཉིད་ནས་རྟགས་སྟོན་པར་བྱེད་ཀྱང་། སེང་བཟང་ལྟར་ན་དང་བོར་རྟགས་མི་སྟོན་པར་རྗེས་ཀྱི་དཔག་པར་བྱ་བའི་སྒོམ་ལམ་དངོས་སྟོན་ནོ། །དེས་ན་གཉིས་ཏེ། སྒོམ་ལམ་གྱི་རང་བཞིན་དང་།

རྟགས་དངོས་སོ། །དང་པོ་ལ་བཞི་སྟེ། སྒོམ་ལམ་གྱི་ཁྱད་པར་དང་། དེའི་དབྱེ་གཞི་དང་། དབྱེ་བ་དང་། བྱེད་པའོ། །དང་པོ་ནི་དེའི་འོག་ཏུ་ཞེས་སོགས་ཏེ། དེ་ལ་གསུམ་སྟེ།སྒོམ་ལམ་ཟབ་པའི་ཁྱད་པར་དང་།
ལྡན་པར་བསྟན་པ་དང་། ཟབ་མོའི་ངོ་བོ་དང་། ཟབ་པའི་རྒྱུ་མཚན་ནོ། །དང་པོ་ནི་བྱང་ཆུབ་སེམས་དཔའི་སྒོམ་པའི་ལམ་ནི་འཇིག་རྟེན་པའི་དང་། ཉན་རང་གི་སྒོམ་ལམ་ལས་ཟབ་པའོ། །གཉིས་པ་ནི་ཟབ་མོ་
སྟོང་ཉིད་ལ་སོགས་ཞེས་ཏེ་མདོ་ནས་ཟབ་མོ་ཞེས་བྱ་བ་འདི་ནི་སྟོང་པ་ཉིད་ཀྱི་ཚིག་བླ་དྭགས་སོ། །འདི་ནི་མཚན་མ་མེད་པ་དང་སྨོན་པ་མེད་པ་དང་། མངོན་པར་འདུ་བྱ་བ་མེད་པ་དང་འདོད་ཆགས་དང་བྲལ་བ་
དང༌༑ འགོག་པ་དང་མྱ་ངན་ལས་འདས་པ་དང་ཞི་བ་དང་དེ་བཞིན་ཉིད་དང་ཆོས་ཀྱི་དབྱིངས་དང་ཡང་དག་པའི་མཐའི་ཚིག་བླ་དྭགས་སོ་ཞེས་གསུངས་པ་སོགས་པར་བསྡུས་སོ། །གསུམ་པ་ནི་ཟབ་པ་ནི་
གཟུགས་ལ་སོགས་པ་དང་དེའི་སྟོང་པ་གཅིག་གོ་ཞེས་སྟོང་པ་ཉིད་གཟུགས་ལ་སོགས་པར་སྒྲོ་འདོགས་པ་དང་། གཟུགས་ལ་སོགས་པ་དང་སྟོང་པ་ཉིད་ཐ་དད་དོ་ཞེས་དེ་དག་གི་སྟོང་པ་ཉིད་ལ་སྐུར་

༄༅། །འདེབས་པའི་གཞན་ལས་གྲོལ་བའོ། །དེས་ན་དངོས་པོར་སྨྲ་བ་ཐམས་ཅད་ནི་སྟོང་པ་ཉིད་ལ་སྒྲོ་འདོགས་པ་ཡིན་ནོ། །དེ་གཉིས་གཅིག་དང་ཐ་དད་དུ་དབྱེར་མེད་པ་ནི་མཐའ་གཅིག་ཏུ་འཛིན་པའི་
བློས་རྟོགས་པར་དཀའ་བས་ཟབ་པ་ཡིན་ལ། ཡུལ་ཟབ་མོ་དེ་བྱང་ཆུབ་སེམས་དཔའི་སྒོམ་ལམ་གྱིས་རྟོགས་པས་དེ་ཡང་ཟབ་པར་བཞག་གི་རང་གི་ངོ་བོ་རང་གི་ཡུལ་དུ་འགྱུར་བས་ཟབ་པའི་དོན་མེད་དོ། །འགྲེལ་
བར་རྩ་བའི་གོ་རིམ་ལས་བཟློག་སྟེ་ངག་དོན་དུ་དྲིལ་ནས་བཤད་དོ། །གཉིས་པ་ནི་དེ་ལྟར་ཞེས་སོགས་ཏེ་ཁྱད་པར་གྱི་གཞི་སྦྱོར་ལམ་དངོས་ཞེས་ཏེ་ངེས་འབྱེད་ཡན་ལག་དང་མཐོང་བའི་ལམ་དང་སྒོམ་པའི་ལམ་སྔ་
མ་དག་གི་ཡུལ་དུ་བྱས་པའི་དོན་ལ་ཐོས་བྱུང་གི་ཤེས་རབ་ཀྱིས་དུས་ཡང་ནས་ཡང་དུ་སེམས་པ་ནི་སྒོམ་པའི་ལམ་མོ། །བསམ་བྱུང་གིས་འཇལ་བ་དང་། །སྒོམ་བྱུང་གིས་ངེས་པར་རྟོགས་པ་ལའང་སྦྱར་
རོ། ཏིང་ངེ་འཛིན་གྱི་སྦྱོར་དངོས་རྗེས་གསུམ་ལའང་སྦྱར་རོ། །བསྒོམ་པའི་ལམ་སྔ་མ་དག་གིས་མཐོང་བའི་དོན་ཞེས་པས་སྐད་ཅིག་དང་པོ་ལ་མེད་པས་སྒོམ་ལམ་ཐམས་ཅད་ཁྱབ་པ་ཡིན་ནོ། །གསུམ་པ་དབྱེ་

བ་ལ་གཉིས་ཏེ། དངོས་དང་། རྩོད་པ་སྤངས་པའོ། །དང་བོ་ལ་གསུམ་སྟེ། དབྱེ་བའི་རང་བཞིན་དང་། རྣམ་པ་དང་། རྟེན་ནོ། །དང་པོ་ནི་དབྱེ་གཞི་ནི་བསྒོམ་པའི་ལམ་དེ་ནིའོ། །གྲངས་ཀྱི་དབྱེ་བ་ནི་རྣམ་པ་དགུར་
བཞེད་དོ། །གསལ་བའི་དབྱེ་བ་ནི་ཆུང་དང་ཞེས་སོགས་སོ། །འབྱེད་པའི་རྒྱུ་མཚན་ནི་འགྲེལ་བར་སྤང་བྱ་དགུ་ཡོད་པའི་རྒྱུ་མཚན་གྱིས་ཡིན་ནོ། །དབྱེ་བར་ནུས་པའི་རྒྱུ་མཚན་ནི་ཡུན་རིང་དུ་རྒྱུན་ཆགས་
པ་ཡིན་པའི་ཕྱིར་རོ། །གཉིས་པ་ནི་རྣམ་པས་ནི་ཞེས་ཏེ་སྟོང་ཉིད་རྟོགས་པའི་རྣམ་པ་ཅན་ཡིན་པས་བདེན་པའི་དངོས་པོ་ཅན་གྱི་རྣམ་པ་ཡོད་དམ་སྙམ་པའི་དོགས་པ་གཅོད་པའོ། །གསུམ་པ་ནི་འདོད་པའི་ཁམས་
ལ་སོགས་པས་དགུ་ཞེས་པའོ། །གཉིས་པ་རྩོད་སྤང་ལ་གཉིས་ལས་རྒོལ་བ་ནི་སྒོམ་ལམ་ཆོས་ཅན་ཇི་ལྟར་རྣམ་པ་དགུ་ཞེས་བྱ་སྟེ་དགུར་མི་འཐད་པར་ཐལ་ལོ། །བྱེ་བྲག་དགུ་བས་མང་བ་མ་ཡིན་ནམ་སྟེ་
ཡིན་པའི་ཕྱིར་རོ། །དེའི་སྒྲུབ་བྱེད་ནི་རྒྱལ་བའི་ཡུམ་རྒྱས་འབྲིང་བསྡུས་པ་དེ་དང་དེ་ལས་སྒོམ་ལམ་ཆུང་ངུའི་ཆུང་ངུ་ལྟ་བུ་རྣམ་པ་རེ་རེ་སྟོན་པའི་དབང་ཞེས་སོགས་སོ། །ལན་ནི་གྲངས་མེད་ལ་སོགས་བསྟན་

༄༅། །པ་རྣམས་དམ་པའི་དོན་དུ་བཟོད་ཅིང་འདོད་པ་མ་ཡིན་སྤྲོས་པ་ཐམས་ཅད་དང་བྲལ་བའི་ཕྱིར་རོ། །ཡང་དག་པའི་ཀུན་རྫོབ་ནི་རེ་རེས་ཀྱང་གྲངས་མེད་ལ་སོགས་བསྐྱེད་པར་ཐུབ་པ་བཞེད་ཅིང་
གསུངས་སོ། །དེ་ཅི་སྟེ་ཞེ་ན་ཐུགས་བརྩེ་བ་ཆེན་པོ་མངའ་བས་བྱིས་པ་རྣམས་རྒྱུ་སྒོམ་ལམ་ལ་འཇུག་པའི་དོན་དུའོ། །ཆོས་ཀྱི་དབྱིངས་ཀྱི་རྒྱུ་མཐུན་པ་ནི་གྲངས་མེད་ལ་སོགས་བསྐྱེད་པར་གསུངས་པ་སྟེ་ཆོས་
དབྱིངས་རྟོགས་པའི་འབྲས་བུ་ཡིན་པས་སོ་གསུངས་སོ། །གལ་ཏེ་དོན་དམ་དུ་གཉིས་ཀ་མེད་ལ་ཀུན་རྫོབ་ཏུ་གཉིས་ཀ་ཡོད་པས་རྒོལ་བའི་ལན་མ་ཐེབས་སོ་ཞེ་ན། དོན་དམ་དུ་གཉིས་ཀ་མེད་པར་འདོད་ལ་ཀུན་༔
རྫོབ་ཏུ་ཁྱབ་པ་མེད་དེ་འབྲས་བུ་གྲངས་མེད་ལ་སོགས་བསྐྱེད་པའི་ལྡོག་པ་དུ་མ་ཡོད་ཀྱང་ངོ་བོ་མང་པོར་མི་འགྱུར་ཏེ་ས་བོན་གཅིག་ལ་ཡལ་ག་མང་པོ་སྐྱེད་པ་ཡོད་ཀྱང་ས་བོན་མང་པོར་མི་འགྱུར་བ་བཞིན་ནོ། །
འགྲེལ་བར་བཤད་པའི་ཆོས་ནི་སྒོམ་ལམ་ཆེ་འབྲིང་དགུའོ། །ཇི་སྐད་བཤད་ཅིང་བསྟན་པ་ནི་བསོད་ནམས་གྲངས་མེད་ལ་སོགས་པའོ། །འཕགས་པ་ལྟར་ན་ཆེ་འབྲིང་གི་དབྱེ་བ་དང་། གྲངས་མེད་ལ་སོགས་ཀྱི་

ཁྱད་པར་དང་། གྲངས་མེད་ལ་སོགས་ལ་རྩོད་པ་སྤང་པའོ། །དེ་ལ་རྒོལ་བ་ནི་གྲངས་མེད་ལ་སོགས་བསྟན་པ་རྣམས་དམ་པའི་དོན་དུ་བཟོད་ཅིང་འཐད་པ་མ་ཡིན་ནོ་ཞེ་ན་དོན་དམ་དུ་དེ་ལྟ་མོད་ཀུན་རྫོབ་དུ་ཐུགས་
བརྩེ་བའི་རྒྱུ་མཐུན་གྱིས་དེ་དག་བསྟན་པར་བཞེད་དོ་ཞེས་དབྱེ་བའི་རྩོད་སྤང་དུ་མི་འདོད་པ་ལྟར་ལེགས་གསུངས་སོ། །བཞི་པ་བྱེད་ལས་ལ་གཉིས་ལས། རྒོལ་བ་ལ་རྩ་བའི་བསམ་པར་འགྲེལ་བར་དྲངས་པ་ནི་དབུ་
མ་ལྟར་ན་སྒོམ་ལམ་གྱིས་སྤང་བྱ་སྤོང་བ་དང་གཉེན་པོ་འཕེལ་བའི་བྱ་བ་ཅུང་ཟད་ཀྱང་མི་བྱེད་པ་ཁོ་ནར་ཐལ་ཏེ་གོམས་པ་ཡུལ་ཞེས་སོགས་རྟགས་སོ། །དེ་ཉིད་ཅི་སྟེ་ཞེ་ན་ཆོས་ཐམས་ཅད་སྟོང་ཉིད་ཀྱི་མཚན་ཉིད་
ཡིན་པའི་ཕྱིར་རོ། །དེ་གཉིས་རྩ་བར་བསྒོམ་ཞེས་བྱ་བའི་ལམ་གྱིས་ནི་ཆོས་ཅན་མི་མཐུན་ཕྱོགས་ཅི་ཞིག་སྤངས་ཤིང་གཉེན་པོ་ཅི་ཞིག་འཐོབ་སྟེ་གཉིས་མེད་པར་ཐལ་ཏེ་དོན་དམ་པར་བརྗོད་དུ་མེད་པའི་ཕྱིར་ཞེས་
པ་ཁྱབ་པས་བསྟན་ནོ། །དེའི་ཁྱབ་པ་ནི་དོན་དམ་པར་དངོས་པོ་བརྗོད་དུ་མེད་པ་ལ་ཉམས་པ་དང་འཕེལ་བར་མི་ནུས་པས་ཁྱབ་ཅེས་པའོ། །མདོ་ལས་རབ་འབྱོར་གྱིས་ཐལ་བ་དགོད་པར་འདོད་ནས་ཁྱབ་

༄༅། །བྱ་ཁྱབ་བྱེད་ཞལ་གྱིས་བཞེས་སུ་བཅུག་པ་ནི་བཅོམ་ལྡན་འདས་ཆོས་ཐམས་ཅད་བརྗོད་དུ་མ་མཆིས་པ་ལགས་སམ། བཀའ་སྩལ་པ་ཆོས་ཐམས་ཅད་ནི་བརྗོད་དུ་མེད་པའོ། །གསོལ་པ་བརྗོད་
དུ་མ་མཆིས་པའི་དོན་ལ་ཉམས་པ་དང་འཕེལ་བ་མཆིས་སམ། བཀའ་སྩལ་པ་མེད་དོ་ཞེས་པའི་དོན་རྐང་པ་དང་པོ་གཉིས་སོ། །ཐལ་བ་ཉིད་ནི་ཆོས་ཅན་སྦྱིན་སོགས་ཡིན་པས་སྦྱིན་པའི་ཕ་རོལ་ཏུ་ཕྱིན་པ་ལ་ཡང་
ཉམས་པ་དང་འཕེལ་བ་མེད་པར་འགྱུར་རོ་ཞེས་སོགས་གསུངས་པ་རྐང་པ་ཕྱི་མ་གཉིས་སོ། །དེ་འདོད་ན་འཚང་རྒྱ་བ་དང་དེ་དང་ཉེ་བ་ཡང་མེད་པ་ཐལ་ལ། དེ་འདོད་ན་སངས་རྒྱས་ཉིད་དང་བྱམས་པ་ལ་སོགས་
པའི་མངོན་སུམ་དང་འགལ་ལོ་བྱ་བའོ། །འགྲེལ་པར་སྒོམ་པའི་ལམ་ཆོས་ཅན་མི་མཐུན་ཕྱོགས་ནས་ཁོ་ནའི་བར་ནི་ཐལ་བའི་དམ་བཅའོ། །རྟགས་ནི་དོན་དམ་པར་བརྗོད་དུ་མེད་པའི་ཕྱིར་རོ་ཞེས་པ་ཤུགས་
ལ་བསྟན་ནོ། །དེའི་ཁྱབ་པ་ནི་ཡང་དག་པ་ནས་མི་རུང་ངོའི་བར་རོ། །ཕྱོགས་ཆོས་སྒྲུབ་བྱེད་ནི་ཆོས་ཉིད་ཀྱི་ངོ་བོར་ལམ་གྱི་དངོས་བོར་ངོ་བོ་ཉིད་མེད་པ་ཉིད་ཀྱིས་ཞེས་པའོ། །འདོད་པ་ནི་ཁས་བླངས་སོ་

ཞེས་པའོ། །གཉིས་པ་ལན་ལ་གཉིས་ཏེ། དོན་དམ་དུ་འདོད་ཅིང་ཀུན་རྫོབ་ཏུ་ཁྱབ་པ་མེད་པས་བྱེད་པ་འཐད་པ་དང་། དཔེའི་སྒོ་ནས་འཚང་རྒྱ་བའི་བྱེད་པ་འཐད་པར་སྒྲུབ་པའོ། །དང་པོ་ནི་ཐལ་བ་ལ་གཉིས་
སུ་བཏགས་ན་དོན་དམ་པར་ཉམས་འཕེལ་དང་འཚང་རྒྱ་བ་དང་དེ་དང་ཉེ་བ་དང་བསལ་བ་དང་མངོན་སུམ་གྱིས་གྲུབ་པ་ཡང་མེད་པར་མདོ་ལས་གསུངས་པ་རྩ་བར་མ་བསྡུས་སོ། །ཐ་སྙད་དུ་ཁྱབ་པ་མེད་པར་སྟོན་།
པ་ནི་དོན་དམ་པར་བརྗོད་དུ་མེད་པར་ཐ་སྙད་ཉམས་འཕེལ་མེད་པའི་སྐྱོན་འོང་བ་དེ་ལྟ་མ་ཡིན་ཏེ་འདི་ལྟར་ཞེས་ཏེ་འདིའི་འགྱུར་ནི། བྱང་ཆུབ་དེ་བཞིན་ཉིད་མཚན་ཉིད། །དེ་ནི་འདོད་པའི་དོན་སྒྲུབ་བྱེད། །
བྱང་ཆུབ་ཇི་ལྟར་དེ་བཞིན་དུ། །དེ་ཡང་དེའི་མཚན་ཉིད་བཞེད། །ཅེས་པར་རིགས་སོ། །མདོ་ལས་བྱང་ཆུབ་ཇི་ལྟ་བུ་ལས་ཞེས་དྲིས་པ་ལ་དེ་བཞིན་ཉིད་སྟོང་པ་ཉིད་ཀྱི་མཚན་ཉིད་ཀྱི་མཚན་ཉིད་ཡིན་
ནོ་ཞེས་པའི་དོན་བརྗོད་པ་ནི་བྱང་ཆུབ་དེ་བཞིན་ཉིད་མཚན་ཉིད་ཅེས་ཏེ་བྱང་ཆུབ་དེ་བཞིན་ཉིད་གློ་བུར་གྱི་དྲི་བྲལ་བརྗོད་དུ་མེད་པ་ཡིན་ཡང་དེ་མངོན་དུ་བྱས་པས་དེ་ལ་སྟོབས་ལ་སོགས་པ་ཡོན་ཏན་དང་

༄༅། །ཕྲིན་ལས་རྟེན་ལ་དེའི་གདུལ་བྱའི་འདོད་པའི་དོན་མངོན་མཐོ་ངེས་ལེགས་སྒྲུབ་པར་བྱེད་དོ། །མདོ་ལས་བྱང་ཆུབ་ཇི་ལྟ་བ་དེ་བཞིན་ནོ་ཞེས་པའི་དོན་བརྗོད་པ་ནི་བྱང་ཆུབ་ཇི་ལྟ་དེ་བཞིན་དུ་ཞེས་ཏེ་
བྱང་ཆུབ་དེ་བཞིན་ཉིད་ཡིན་ཡང་མངོན་སུམ་དུ་བྱས་པས་འདོད་པའི་དོན་སྒྲུབ་པར་བྱེད་ཇི་ལྟ་བ་དེ་བཞིན་དུ་སྒོམ་ལམ་དེ་ཡང་དོན་དམ་པར་དེ་བཞིན་བརྗོད་དུ་མེད་པ་ཡིན་ཡང་བསྒོམས་པས་ཀུན་རྫོབ་དུ་ཉམས་
འཕེལ་གྱི་བྱ་བ་བྱེད་པར་བཞེད་དེ། འགྲེལ་པར་ཇི་ལྟར་ཏེ་དཔེར་ན་སངས་རྒྱས་ཀྱི་དག་པ་གཉིས་ལྡན་དེ་མཐར་ཐུག་པས་ཁྱད་པར་དུ་བྱར་མེད་པའི་དེ་བཞིན་ཉིད་ཀྱི་མཚན་ཉིད་ཀྱི་བྱང་ཆུབ་བདག་གཉིས་སུ་རྟོགས་
བའི་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཆོས་ཀྱི་སྐུ་ལ་སོགས་པའི་སངས་རྒྱས་ཀྱི་བདག་པོ་ཙམ་པོ་དེའི་རྐྱེན་བྱས་པའོ། །གདུལ་བྱའི་སྐྱེ་བོ་རྣམས་ཀྱི་བསོད་ནམས་དང་ཡེ་ཤེས་ཀྱི་རྗེས་སུ་མཐུན་པ་ནི་རང་
གི་ཚོགས་དང་མཐུན་པ་ཞེས་བྱའོ། །དོན་དམ་པར་འདོད་པས་ལན་འདེབས་པ་ནི་དོན་དམ་པར་ན་ཉམས་པ་དང་འཕེལ་བ་དགག་སྟེ་མེད་པའི་ཚུལ་དུ་བཞེད་པས་ཞེས་སོ། །སྤྱིའི་དོན་སྡུད་པ་ནི་དེའི་ཚེ་ཉམས་

འཕེལ་གྱི་སྦྱོར་བ་མེད་པ་ཉིད་ཀུན་རྫོབ་ཏུ་སྦྱོར་བ་ཡིན་པས་ཉམས་འཕེལ་གྱི་སྦྱོར་བ་མི་འཐད་པའི་ཉེས་པ་མེད་དོ། །གཉིས་པ་ལ་གཉིས་ལས་རྒོལ་བ་འགོད་པ་ནི་རྩ་བའི་བསམ་པ་དྲངས་པ་ནི། ཉམས་
འཕེལ་འཐད་པ་དེ་ལྟ་ཡིན་ན་ཡང་ཀུན་རྫོབ་ཏུ་ཡང་རྒྱུ་སྒོམ་ལམ་གྱིས་འབྲས་བུ་འཚང་རྒྱ་བའི་དོན་བྱེད་པར་མི་རུང་ངོ་སྙམ་པའི་དོགས་པ་བསུ་བར་བྱ་བའི་ཆེད་དུ་ཞེས་ཏེ། འདི་ལ་གསུམ་སྟེ། མདོར་བསྟན་
པ་དང་། མཐའ་བཞི་བཀག་པས་རྒྱས་པར་བཤད་པ་དང་། །མཇུག་བསྡུ་བའོ། །དང་པོ་ནི་སེམས་ཀྱི་ཞེས་ཏེ་རབ་འབྱོར་གྱིས་གསོལ་པ་བཅོམ་ལྡན་འདས་སེམས་བསྐྱེད་དང་པོའི་བྱང་ཆུབ་སེམས་དཔའ་
སེམས་དཔའ་ཆེན་པོ་བླ་ན་མེད་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའམ། བཀའ་སྩལ་པ་དེ་ནི་མ་ཡིན་ནོ། །སེམས་བསྐྱེད་པ་སླད་མས་འཚང་རྒྱའམ་དེ་ནི་མ་ཡིན་ནོ། །འདིར་ཁྱབ་བྱེད་སེམས་
བསྐྱེད་ལས་འཚང་རྒྱ་བ་མི་འཐད་ཅེས་ཁྱབ་བྱེད་བཀག་པས་ཁྱབ་བྱ་སྒོམ་ལམ་ལས་འཚང་རྒྱ་བའི་བྱེད་པ་འགོག་པའོ། །གཉིས་པ་ནི་སྔ་ཕྱིར་ཞེས་སོགས་ཏེ་སྔ་མར་གྱུར་པའི་སེམས་གཅིག་གིས་ཆོས་ཅན་འདི་ཁོ་

༄༅། །ནས་བྱང་ཆུབ་པར་རིག་པ་མ་ཡིན་ནོ། །སངས་རྒྱས་ཀྱི་བྱང་ཆུབ་སྒྲུབ་བར་བྱེད་པའི་འབྲས་བུའི་ཐ་མ་རྣམ་པ་ཐམས་ཅད་མཁྱེན་པ་ཉིད་སོགས་པར་རྒྱུའི་དང་པོ་དྲན་པ་ཉེར་བཞག་གི་བར་དོན་
མཐའ་དག་མི་སྣང་བའི་ཕྱིར་རོ། །ཕྱི་མ་ལའང་དེ་བཞིན་དུ་སྦྱར་རོ། །གཅིག་ཅིག་ཅར་བྱུང་བའི་མང་པོ་ཆོས་ཅན་དུ་བཞག་ནས་དེ་ཉིད་མི་སྲིད་པ་རྟགས་སུ་འགོད་པ་ནི་མི་རིགས་ཏེ་རང་མཚན་ཆོས་ཅན་དུ་།
འཇོག་ན་དོན་དམ་གྱི་དངོས་པོ་ལྟར་ཤེས་བྱ་ལ་མི་སྲིད་ལ། རྣམ་པ་ལ་མི་སྲིད་པའི་ཕྱོགས་ཆོས་མི་འགྲུབ་པའོ། །འདི་ནི་འདོད་པའི་དོན་སྒྲུབ་པར་བྱེད་པར་སྣང་བའི་སེམས་ཆོས་ཅན་དྲན་པ་ཉེར་བཞག་ནས་རྣམ་
མཁྱེན་གྱི་བར་ཅིག་ཆར་བྱུང་བའི་མང་པོ་ཉིད་ཀྱི་འཚང་རྒྱ་བ་མ་ཡིན་ཏེ་ཅིག་ཆར་བྱུང་བའི་མང་པོའི་དངོས་པོ་མི་སྲིད་པའི་ཕྱིར་རོ། །དེ་བསྒྲུབ་པ་ནི་སེམས་ཅན་ཞེས་ཏེ་རིས་མཐུན་པའམ་ཀུན་གཞིའི་རྣམ་པར་ཤེས་
པ་རྒྱུ་རེ་རེ་པའོ་ཞེས་ལང་གཤེགས་ལས་འབྱུང་བ་ཞེས་སོ། །རིམ་གྱིས་འབྱུང་བའི་སེམས་བྱུང་བ་སྔ་ཕྱིར་གྱུར་པ་མང་པོ་ཉིད་ཀྱིས་ཀྱང་ཆོས་ཅན། འཚང་རྒྱ་བ་མ་ཡིན་ཏེ། སྔ་ཕྱི་གཉིས་ཕན་ཚུན་འབྲེལ་བ་མེད་

པའི་ཕྱིར་རོ། །བདག་གཅིག་པ་མེད་ཆོས་ཅན་འཛིན་པས་གྲུབ་ལ། དེ་ལས་བྱུང་བའང་མེད་དེ་སྔ་མས་ཕྱི་མ་ལ་ཕན་མ་བཏགས་པའི་ཕྱིར་རོ། །ཅི་སྟེ་ཞེ་ན་སྔ་མ་དེ་བྱུང་མ་ཐག་ཏུ་རྗེས་སུ་འགྲོ་བ་མེད་དེ་ཕྱི་མ་ལ་
མི་སྡོད་པ་ཉིད་དུ་འཇིག་པས་མ་ཕྲད་པའི་ཕྱིར་རོ། །བརྒྱད་སྟོང་པ་ལས་དེ་དག་ལས་གཞན་པས་ཀྱང་འཚང་མི་རྒྱ་ཞེས་པ་དང་མཐར་ལྔ་བཀག་གོ །གསུམ་པ་ནི་དེ་བས་ན་ཞེས་སོགས་སོ། །གཉིས་པ་ལ་ནི་།
མཐའ་གསུམ་ལ་བདེན་པ་གཉིས་ཀ་ལྟར་འཚང་མི་རྒྱ་ཡང་ཐ་སྙད་རིམ་གྱིས་བྱུང་བའི་མང་བོ་ལ་འཚང་མི་རྒྱ་བར་ཐལ་བ་ནི་དེ་ནི་ཡང་དག་པ་མ་ཡིན་པས་ཞེས་ཏེ་འདི་ལ་བསྟན་བྱ་གཉིས་ལས་དང་པོ་ནི་མར་མེའི་
དཔེའི་ཚུལ་གྱིས་ནི་རིག་པར་བྱ་སྟེ་ཞེས་ཏེ། མདོ་ལས་རབ་འབྱོར་འབྲུ་མར་གྱི་མར་མེ་འབར་བ་མེ་ལྕེ་དང་པོ་དང་ཕྲད་པས་སྙིང་པོ་དེ་ཚིག་གམ་གསོལ་པ་དེ་ནི་མ་ལགས་སོ། །ཕྱི་མ་དང་ཕྲད་པས་སམ་དེ་ནི་མ་
ལགས་སོ། །སྙིང་པོ་དེ་ཚིག་གམ་བཅོམ་ལྡན་འདས་དེ་ནི་ཚིག་ལགས་སོ་བདེ་བར་གཤེགས་པ་དེ་ནི་ཚིག་ལགས་སོ་ཞེས་མང་པོ་རིམ་གྱིས་བྱུང་བས་ཚིག་པ་ཁས་བླངས་སོ། །དེ་བཞིན་དུ་སངས་རྒྱས་ཀྱི་སེམས་

༄༅། །བསྐྱེད་པ་དང་པོ་དང་དེ་ལ་བརྟེན་པར་འཚང་མི་རྒྱ་ཡང་མང་པོ་རིམ་གྱིས་བྱུང་བ་ལས་འཚང་རྒྱ་བ་ལན་དུ་བཏབ་པའོ། །གཉིས་པ་ལ་གཉིས་ཏེ་དཔེ་དགོད་པ་དང་། དོན་ལ་སྦྱར་བའོ། །དང་པོ་ལ་
གསུམ་སྟེ། སྐད་ཅིག་རེ་རེ་ལ་བསྲེག་བྱ་སྲེག་བྱེད་མི་འཐད་པ་དང་། རྒྱུན་ལ་འཐད་པ་དང་། དེ་གཉིས་ཀྱི་མཇུག་བསྡུ་བས་སྐབས་དོན་ལ་སྦྱར་བའོ། །དང་པོ་ནི་དེ་ལྟར་ཏེ་དཔེར་ན་མེ་ལྕེ་དང་སྙིང་པོ་འཕྲད་པའི་
སྐད་ཅིག་དང་པོ་ལ་ཆོས་ཅན་སྐད་ཅིག་མ་གཉིས་པ་མེད་པར་རྒྱུ་མཚན་ཉིད་སྲེག་པར་བྱེད་པ་དང་འབྲས་བུའི་མཚན་ཉིད་བསྲེག་པར་བྱ་བ་མེད་དེ་རང་གི་རྒྱུའི་ཕན་ཚུན་གྱི་སྒོ་ནས་དུས་མཉམ་དུ་བསྐྱེད་པ་ཙམ་ཡིན
གྱི་བསྲེག་བྱ་སྲེག་བྱེད་དུ་རུང་བའི་འཚིག་ཏུ་རུང་བའི་ཁྱད་པར་ཅན་དུ་མ་བྱས་པའི་ཕྱིར་རོ། །སྐད་ཅིག་དང་པོ་ལ་བསྲེག་བྱ་སྲེག་བྱེད་མེད་པ་དེ་བཞིན་དུ་མེ་ལྕེ་དང་སྙིང་པོ་ཁྱད་པར་ཅན་སྐྱེ་བ་སྐད་ཅིག་མ་གཉིས་
པ་ལ་ཡང་ཆོས་ཅན་རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང་བསྲེག་པར་བྱ་བ་མེད་དེ་ཀུན་རྫོབ་ཏུ་ཡང་འབྱུང་བ་མེད་པའི་ཕྱིར་རོ། །དེའི་སྒྲུབ་བྱེད་ནི་སྐད་ཅིག་མ་དང་པོ་ལ་ལྟོས་པ་མེད་པའི་ཕྱིར་ཞེས་

འགོད་པ་ནི་མི་འཐད་དེ་གཉིས་པ་དང་པོ་ལ་མི་ལྟོས་པའི་ཕྱོགས་ཆོས་མི་འགྲུབ་པ་དང་ཁས་བླངས་པ་ཡིན་ནོ་ཞེས་གསུངས་པ་མི་འཐད་དེ་ཕྱོགས་ཆོས་ཁས་བླངས་ཙམ་ལ་རང་རྒྱུད་ཡང་དག་མི་སྲིད་པའི་ཕྱིར་རོ། །
དེས་ན་སྐད་ཅིག་མ་དང་པོ་མེད་པར་སྲེག་པར་བྱེད་པ་དང་བསྲེག་པར་བྱ་བ་མེད་དེ། སྐད་ཅིག་མ་དང་པོ་མེད་ལ་གཉིས་པ་འབྱུང་བ་ཀུན་རྫོབ་ཏུ་ཡང་མེད་པའི་ཕྱིར་རོ། །མ་གྲུབ་བོ་ཞེ་ན་དང་པོ་མེད་པར་གཉིས་།
པ་འབྱུང་བ་རྒྱུ་མེད་དུ་འགྱུར་ལ་དེ་ལྟར་ན་ཡུལ་དུས་རང་བཞིན་གྱིས་རྒྱུ་གཞན་ལ་མི་ལྟོས་པས་རྟག་ཏུ་ཡོད་པ་ལ་སོགས་པར་ཐལ་བར་འགྱུར་བས་ཞེས། རྒྱུ་མེད་གཞན་ལ་མི་ལྟོས་ཕྱིར། །རྟག་ཏུ་ཡོད་པའམ་
མེད་པར་འགྱུར་ཞེས་སོ། །བཟློག་ན་གནོད་པ་ཅན་གྱི་ཕྱོགས་ཆོས་བསྒྲུབས་སོ། །གཉིས་པ་ནི་རྒྱུན་ལ་ལྟོས་ནས་སྲེག་པར་བྱེད་པ་དང་བསྲེག་པར་བྱ་བ་ཡོད་དོ་ཞེས་དྲངས་སོ། །དེ་ལ་གསུམ་སྟེ། རྒྱུན་
ལ་ལྟོས་ནས་བསྲེག་བྱ་སྲེག་བྱེད་ཡོད་པའི་རྒྱུ་མཚན་དང་། །དེ་གཉིས་ཡོད་པའི་དུས་དང་། །དེ་གཉིས་ཡོད་པའི་ཤེས་བྱེད་དོ། །དང་པོ་ནི་གང་གི་ཕྱིར་བསྲེག་བྱ་སྲེག་བྱེད་ཙམ་ནི་ཚད་མས་གྲུབ་ལ་སྐད་

༄༅། །ཅིག་སྔ་ཕྱི་རེ་རེ་ལ་མེད་པར་གོང་དུ་བསྒྲུབས་པ་དེ་ལྟར་ཡིན་པ་དེའི་ཕྱིར་རོ། །གཉིས་པ་དུས་ནི་གང་གི་ཚེ་གཉིས་ཀ་འབྱུང་བའི་ཁྱད་པར་ཅན་གྱི་སྐད་གཅིག་མ་དང་པོ་ལ་ལྟོས་ནས་དང་པོ་
དེས་འཚིག་ཏུ་རུང་བར་བྱས་པའི་ཚིག་པ་ལས་མཐུ་ཕུལ་དུ་ཕྱིན་པ་དང་ལྡན་པའི་ཁྱད་པར་ཅན་སྐད་ཅིག་མ་གཉིས་པ་ལ་སོགས་པ་ཡོད་ན་དེའི་ཚེ་ཞེས་སོ། །དེའི་ཚེ་བསྲེག་བྱ་སྲེག་བྱེད་ཡོད་པ་ཅི་སྟེ་ཞེ་ན་སྲེག་
བྱེད་མེ་ལྕེ་སྔ་མ་རྒྱུ་དང་བསྲེག་བྱ་སྡོང་བུ་ཕྱི་མ་འབྲས་བུར་འབྲེལ་བའི་སྟོབས་ཀྱིས་ཞེས་ཏེ་དེ་བྱུང་གི་འབྲེལ་བ་མེད་པར་མ་གྲུབ་པའོ། །དེ་ཡང་དག་ཏུའམ་དོན་དམ་དཔྱོད་པའི་རིགས་པས་མ་བརྟགས་གཅིག་བུར་
ཉམས་དགའ་བ་ཉིད་དུའོ། །མེའི་གྲང་རེག་ལ་མི་སྐྱེད་པར་སྡོང་བུ་འཚིག་པ་སྐྱེད་པ་སྟེ་ཞེ་ན་རྐྱེན་ཉིད་འདི་པ་སྣང་ཚོད་པ་ཙམ་གྱི་བདག་ཉིད་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་སོ། །གསུམ་པ་ནི་
རྒྱུ་སྐད་ཅིག་དང་པོ་མེད་པར་ཞིག་ཀྱང་རྒྱུ་འཇིག་པ་དང་འབྲས་བུ་སྐྱེ་བ་དུས་མཉམ་དུ་དམིགས་པས་ཤེས་སོ། །གསུམ་པ་ནི་དེ་བས་ན་ཞེས་སོགས་ཏེ་སྐད་ཅིག་མ་དང་པོ་གཉིས་པ་ལ་ལྟོས་ནས་མ་འོངས་པ་རྒྱུར་

སྨྲའམ་ཞེ་ན་བསྲེག་བྱ་སྲེག་བྱེད་དུ་འགྱུར་བ་ལ་ཕྱི་མ་ལ་ལྟོས་དགོས་པས་དེ་སྐད་བཤད་ཀྱི་ངོ་བོ་སྐྱེ་བ་ནི་མི་ལྟོས་སོ། །གཉིས་པ་སྐྱེ་བ་ཡང་དང་པོ་ལ་ལྟོས་སོ། །སྔ་ཕྱིར་གྱུར་པ་གཉིས་སྡོང་བུའི་ཡུལ་གཅིག་
པ་སྲེག་བྱེད་ཉིད་དུ་ཉེ་བར་སྦྱོར་བ་སེམས་པ་སྔ་ཕྱི་འཚང་རྒྱ་བའི་ཤེས་པར་བྱེད་པའི་དཔེ་ཉིད་དུ་ལྷུར་ལེན་གྱི་གཙོར་སྤྱད་པ་སྐད་ཅིག་མ་སྔ་མ་བཞིན་དུ་ཞེས་སོ། །གཉིས་པ་དོན་ལ་སྦྱར་བ་ནི་བྱང་ཆུབ་སྒྲུབ་པར་
བྱེད་པའི་ཡུལ་དང་དངོས་པོ་ཡོན་ཏན་ལ་སོགས་པའི་ཚད་ཡོད་པ་ཞིག་སྣང་བའི་རྣམ་པར་ཤེས་པ་སྔ་མ་འདུན་ལྡན་ལྟ་བུ་ལ་བརྟེན་ནས་སྔ་མ་དེ་ལ་སྣང་བ་ཡུལ་ལ་སོགས་པ་དམན་པའི་དོན་གྱིས་དབེན་པ་ལྷག་
ཁྱད་པར་དུ་འཕགས་པའི་ཡུལ་དང་ཡོན་ཏན་ལ་སོགས་པའི་དོན་སྣང་བའི་རྣམ་པར་ཤེས་པ་ཕྱི་མ་སྐྱེ་བས་བྱང་ཆུབ་ཐོབ་པར་རིགས་སོ། །དེས་ན་ཁྱབ་བྱེད་སེམས་བསྐྱེད་ཀྱི་རྒྱུན་ལས་འཚང་རྒྱ་བ་མ་ཁེགས་
པས་ཁྱབ་བྱ་སྒོམ་ལམ་ལའང་མི་ཁེགས་པས་བྱེད་པ་འཐད་དོ། །གཉིས་པ་རྟགས་དངོས་ལ་བསྟན་བཤད་བསྡུ་བ་གསུམ་ལས་དང་པོ་ནི་དཔེ་དེས་འོག་ནས་འབྱུང་བའི་ཟབ་མོའི་ཆོས་ཉིད་རྣམ་པ་བརྒྱད་ཀྱང་

༄༅། །རྟོགས་པར་བྱའོ། །འགྲེལ་པ་ནི་ཇི་སྐད་ཅེས་སོགས་སོ། །གཉིས་པ་ནི་བསྒོམ་པའི་ལམ་ལ་ཞེས་སོགས་ཏེ་སྐྱེ་བ་ནི་སེམས་བསྐྱེད་ལས་སངས་རྒྱས་སྐྱེ་བ་ཡིན་ལ་དེའི་ཟབ་པ་ནི་དོན་དམ་པར་
གང་ལས་ཀྱང་སྐྱེ་བ་མེད་ལ་ཐ་སྙད་དུ་སེམས་སྔ་མ་དང་ཕྱི་མ་གང་ལས་ཀྱང་སྐྱེ་བར་མི་འཐད་པས་འགལ་བ་ལྟ་བུར་འདུག་པས་རྟོགས་དཀའ་བས་ཟབ་པ་ཡིན་ནོ། །ཐ་སྙད་དུ་རིམ་གྱིས་འབྱུང་བའི་མང་པོ་ལས་སྐྱེ་བ་
མི་འགལ་ལོ། །འགག་པ་ལ་ཟབ་པ་ནི་སངས་རྒྱས་སྐྱེ་བ་ན་དེའི་རྒྱུ་སེམས་བསྐྱེད་འགག་པ་ཡིན་ལ་དེའི་ཟབ་པ་ནི་འདས་མ་འོངས་མེད་ལ་ད་ལྟར་བྱུང་བ་གཅིག་དང་དུ་མ་དང་བྲལ་བས་ངོ་བོ་ཉིད་མེད་པས་འགག་
པ་མི་འཐད་པས་རྟོགས་པ་དཀའ་བས་སོ། །དེ་ཐ་སྙད་དུ་ད་ལྟ་འགག་པས་མི་འགལ་ལོ། །དེ་བཞིན་ཉིད་བྱང་ཆུབ་སེམས་དཔའི་བསྒོམ་བྱའོ། །དེའི་ཟབ་པ་ནི་གནས་སྐབས་ཐམས་ཅད་དུ་དེ་གོམས་པར་བྱས་
ཀྱང་སེམས་ཅན་གྱི་དོན་རྒྱུན་འཆད་པའི་དེ་མངོན་དུ་མི་བྱེད་པ་ནི། སྒྲོན་མ་ཡོད་ལ་འོད་མེད་པ་ལྟར་རྟོགས་དཀའ་བས་སོ། །ཤེས་རབ་ཀྱིས་དེ་གོམས་ཀྱང་ཐབས་ཀྱིས་མངོན་དུ་མི་འགལ་ལོ། །ཤེས་བྱ་ནི་སྒོམ་

ལམ་གྱི་ཤེས་བྱ་དེ་བཞིན་ཉིད་དོ། །དེ་བཞིན་ཉིད་དང་སེམས་གཅིག་དང་ཐ་དད་པ་དང་རྟེན་དང་བརྟེན་པར་མ་གྲུབ་པས་རྟོགས་དཀའ་བས་སོ། །རྟགས་སུ་སྦྱར་རྒྱུ་ནི་ཐ་སྙད་དུ་དེ་ལྟར་ཤེས་པའོ། །འགྲེལ་པ་མདོ་
དང་མི་མཐུན་ནོ། །ཤེས་པ་ནི་མི་རྟོགས་པའི་ཡེ་ཤེས་ཡིན་ལ་དེའི་ཟབ་པ་ནི་ཤེས་པའམ་མཐོང་བྱ་མེད་པའི་མཐོང་བ་འགལ་བས་རྟོགས་དཀའ་བས་སོ། །དོན་དམ་དུ་མཐོང་བ་མེད་པ་ཉིད་ཐ་སྙད་དུ་ཡོད་པ་མི་འགལ་
བ་ཡིན་ནོ། །གཉིས་མེད་ནི་འཁོར་འདས་གཉིས་མེད་དུ་བསྒྲུབ་པའོ། །དེའི་ཟབ་པ་ཆོས་ཐམས་ཅད་དེ་བཞིན་ཉིད་ཀྱི་ངོ་བོར་འདོད་པས་སྤྱད་བྱ་མེད་པའི་སྤྱོད་པ་ཁས་ལེན་པས་རྟོགས་དཀའ་བས་སོ། །རྟགས་ནི་
དོན་དམ་པར་སྤྱོད་པ་མེད་པ་ཉིད་ཐ་སྙད་དུ་ཡོད་པ་མི་འགལ་བ་ཡིན་ནོ། །གཉིས་མེད་ནི་འཁོར་འདས་གཉིས་མེད་དུ་བསྒྲུབ་པའོ། །དེའི་ཟབ་པ་ནི་བསྒྲུབས་ན་མཚན་མ་འཁོར་བའམ་མཚན་མེད་མྱང་འདས་གང་
རུང་དུ་བསྒྲུབ་དགོས་པ་ལས་དེ་གཉིས་ཀྱང་མེད་པར་བསྒྲུབ་པ་ནི་རྟོགས་དཀའ་བས་སོ། །རྟག་ནི་དོན་དམ་པར་གཉིས་སུ་མེད་པ་ཉིད་ཐ་སྙད་དུ་བསྒྲུབ་པ་ཡིན་པས་མི་འགལ་ལོ། །ཐབས་ལ་མཁས་པ་ནི་ཚོགས་

༄༅། །རྫོགས་ཀྱང་སངས་རྒྱས་མི་འཐོབ་པའོ། །རྟགས་ནི་ཀུན་རྫོབ་ཏུ་ཚོགས་ཡོངས་སུ་རྫོགས་ཀྱང་དོན་དམ་པར་སངས་རྒྱས་མི་འཐོབ་པ་མི་འགལ་ལོ། །དེ་ཡང་སྒོམ་ལམ་གྱི་དངོས་གཞི་ཟབ་མོ་བརྒྱད་
རྟོགས་པས་དེ་དང་མཐུན་པའི་ལུས་ངག་གི་ཐ་སྙད་དུ་བྱུང་བའི་རྗེས་ཐོབ་ཀྱི་བྱེ་བྲག་རྟགས་ཡིན་ནོ། །དངོས་གཞི་ཞེས་པའང་མཉམ་བཞག་ཁོ་ན་ལ་མི་བྱ་སྟེ་བརྒྱད་པོ་ལ་ཀུན་རྫོབ་ཀྱང་ཡོད་པས་དེ་ལ་དམིགས་པ་
མཉམ་བཞག་མ་ཡིན་པས་སོ་གསུངས་སོ། །རྟགས་སུ་སྦྱོར་ཚུལ་ལ་སོགས་པ་མཐོང་ལམ་གྱི་དང་འདྲ་བར་རིག་པར་བྱའོ། །འགྲེལ་པར་སྐད་ཅིག་མ་ནས་རྟེན་ཅིང་འབྲེལ་བར་འབྱུང་བ་ལ་ཟབ་པ་ཉིད་ཡིན་ཞེས་
སྦྱར་རོ། །ཅིའི་ཕྱིར་ཟབ་ཅེ་ན་ཕན་ཚུན་འགལ་བའི་དོན་བསྒྲུབས་པས་སོ། །ཇི་ལྟར་འགལ་ཞེ་ན་འགལ་ལུགས་སྟོན་པ་ནི་སྐད་ཅིག་མ་སྔ་མ་ཞེས་སོགས་ཏེ་གཞན་ལའང་ཅི་རིགས་པར་སྦྱར་རོ། །གསུམ་པ་
མཇུག་བསྡུ་བ་ནི་སློབ་པའི་ཕྱིར་ཞེས་སོགས་སོ། །གཉིས་པ་སྒོམ་རིམ་ལ་གསུམ་སྟེ། ཆོས་སྐུ་ཐོབ་པའི་དོན་དུ་སྲིད་ཞི་མཉམ་ཉིད་བསྒོམ་པ་དང་། །གཟུགས་སྐུ་ཐོབ་པའི་དོན་དུ་ཞིང་དག་པ་སྒོམ་པ་དང་། ཕྲིན་

ལས་ཐོབ་པའི་དོན་དུ་ཐབས་མཁས་སྒོམ་པའོ། །དང་པོ་ནི་སློབ་པའི་ཞེས་སོགས་ཏེ་དེ་ལ་གཉིས་ཏེ། དངོས་དང་། ཀླན་ཀ་སྤང་པའོ། །དང་པོ་ནི་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་བདེན་པས་
སྟོང་པ་རྨི་ལམ་དང་འདྲ་བར་རྟོགས་པའི་ཕྱིར་དང་སྲིད་དང་ཞི་བ་བླང་དོར་ཐ་དད་པར་མི་རྟོགས་པར་མཉམ་ཉིད་དུ་བསྒོམ་པ་ཡིན་ནོ། །གཉིས་པ་ལས་མེད་པའི་ཀླན་ཀ་ནི་ཆོས་ཐམས་ཅད་རྨི་ལམ་དང་འདྲ་ན་དེའི་
གནས་སྐབས་སུ་སྲོག་བཅད་པ་དང་སྦྱིན་པ་བཏང་བ་ལ་སོགས་པས་ལས་སོགས་པ་དང་འཕེལ་བ་མེད་པ་བཞིན་དུ་གཉིད་མ་ལོག་པ་ནའང་མེད་པར་ཐལ་ཏེ་ངོ་བོ་ཉིད་མེད་པའི་ཕྱིར་རོ་ཞེས་པའོ། །ལན་ནི་མདོ་ལས་
ཇི་སྐད་བཤད་པར་ཟད་ཅེས་ཏེ། དེའི་ཚེ་ལས་བྱས་པའང་རྗེས་ཀྱི་སེམས་ཀྱིས་གསོས་ནས་དེ་གཉིས་སུ་འགྱུར་བས་དཔེ་མ་གྲུབ་བོ་ཞེས་སོ། །དེས་ན་བསྒྲུབ་བྱའི་ཆོས་མེད་པའི་དཔེ་ལྟར་སྣང་ལ་རྟགས་ཞུགས་པས་
 དངོས་ཀྱི་མ་ངེས་པར་འགྲོ་བས་ཁྱབ་པ་མ་གྲུབ་པར་སྟོན་པའོ། །སོགས་པའི་ཀླན་ཀ་ནི་གསུམ་ལས་དང་པོ་ཧ་ཅང་ཐལ་བ་ནི་སངས་རྒྱས་ལ་དངོས་གཞི་ལ་ལས་བྱས་པ་མེད་ཀྱང་ང་ཉིད་དེའི་ཚེ་ཞེས་སོགས་གསུངས་པས་

༄༅། །རྗེས་ཀྱི་བདག་དང་། བདག་གི་སེམས་ཀྱི་གསོས་ཀྱིས་གསོས་པས་ལས་སོག་པ་དང་འཕེལ་བ་ཡོད་པར་ཐལ་ལོ་བྱ་བའོ། །དེའི་ལན་ནི་དམིགས་པ་དང་བཅས་པས་ལས་དང་སེམས་དཔའ་སྐྱེ་ཞེས་
གསུངས་པས་སངས་རྒྱས་ལ་བདག་དང་བདག་གིར་འཛིན་པ་གཏན་མེད་པས་གཏན་ཚིགས་མ་གྲུབ་པའོ། །དེ་སྐད་གསུངས་པ་ནི་ཕུང་པོ་ལྔ་དེའི་ཚེ་བྱས་ན་གོ་མི་བདེ་བས་གོ་བདེ་བར་བྱ་བའི་ཕྱིར་ཡིན་ནོ་བྱ་བའོ། །
གཉིས་པ་ལུང་དང་འགལ་བ་སྤངས་པ་ནི་ལུང་ལས་དམིགས་པ་དང་སེམས་དཔའ་དང་སེམས་ཅན་ཐམས་ཅད་ཀྱིས་དབེན་པར་གསུངས་ལ་ཁྱེད་དམིགས་པ་དང་སེམས་པར་ལས་དང་སེམས་དཔའ་སྐྱེ་ཞེས་ཏེ་གཉིས་
ཡོད་པར་འདོད་པས་སོ་བྱ་བའོ། །དེའི་ལན་ནི་མདོའི་དེ་ནི་དོན་དམ་པར་དེ་དབེན་པ་ལ་དགོངས་ལ་ང་ནི་ཐ་སྙད་དུ་དེ་གཉིས་ཁས་ལེན་པས་མི་འགལ་ལོ་བྱ་བའོ། །གསུམ་པ་རྨི་ལམ་ན་དགེ་བ་འཕེལ་བར་ཐལ་བ་ནི་
རྨི་ལམ་ན་ཕ་རོལ་ཏུ་ཕྱིན་པ་དྲུག་ལ་སྤྱད་ཅིང་བྱང་ཆུབ་ཏུ་བསྔོས་པས་ཀྱང་དགེ་བའི་ལས་སོགས་པར་འགྱུར་རམ་ཞེས་ཤ་རིའི་བུས་དྲིས་སོ། །དེའི་ལན་ནི་རབ་འབྱོར་གྱིས་བྱམས་པ་འདི་སྐྱེ་བ་གཅིག་གིས་ཐོགས་

པ་དོན་འདི་མངོན་སུམ་དུ་བྱས་པ་ཡིན་པས་འདི་ལ་དྲིས་ཤིག་དང་འདིས་ལན་ལྡོག་པར་འགྱུར་རོ་ཞེས་ཏེ་བསྟན་པ་འདིའི་གདུལ་བྱ་ཡིན་ན་ལན་བཏབ་ཟིན་པ་མ་ཡིན་ན་དུས་ལ་བཞེས་པའི་གང་ཟག་ཡིན་པས་བྱམས་
པ་སངས་རྒྱས་པའི་དུས་སུ་གོ་སྲིད་བྱའོ། །ཤ་རིའི་བུས་སྔ་མ་རྗེས་སུ་བརྗོད་དེ་དྲིས་པ་ན་བྱམས་པས་ཀྱང་བསྟན་པ་འདི་ལ་ལན་མི་རྫོགས་པར་དགོངས་ནས་བྱམས་པ་ཞེས་བྱ་བའི་མིང་ལན་ལྡོན་ནམ་ཞེས་སོགས་།
གསུངས་སོ། །འགྲེལ་པར་གསུམ་སྟེ། སྲིད་ཞི་མཉམ་ཉིད་དུ་བསྒོམས་པ་དང་། ལས་མེད་པའི་ཀླན་ཀའི་ལན་དང་། དང་པོའི་མཇུག་བསྡུ་བའོ། །དང་པོ་ནི་འཁོར་བ་ཞེས་སོགས་སོ། །གཉིས་པ་ལ་གཉིས་ལས།
རྒོལ་བ་ནི་གཉིད་མ་ལོག་པའི་གནས་སྐབས་ན་ཡང་ཆོས་ཅན། མི་དགེ་བ་བཅུ་དང་སྦྱིན་པ་ལ་སོགས་པར་ཞེས་དང་། བསྟན་པ་མ་ཡིན་ནམ་ཞེས་པ་ཐལ་བའི་དམ་བཅའ་རྨི་ལམ་དང་འདྲ་བ་ཉིད་ཡིན་ན་སྟེ་ངོ་
བོ་ཉིད་མེད་པའི་ཕྱིར་ཞེས་པ་རྟགས་སོ། །གཉིད་ལོག་པའི་ཞེས་པའོ། །གཉིས་པ་ལ་གཉིས་ཏེ། མགོ་མཚུངས་ཀྱི་ལན་དང་། དཔེ་མ་གྲུབ་ཅིང་མ་ངེས་པར་བསྟན་པའི་ལན་ནོ། །དང་པོ་ལ་ལུགས་

༄༅། །དགོད་པ་དང་། མགོ་མཚུངས་པར་བསྟན་པའོ། །དང་པོ་ནི་ཕྱི་རོལ་གྱི་དོན་དུ་སྨྲ་བའི་གསར་བུ་པས་ཆོས་ཅན་དོན་དམ་པ་སྐད་ཅིག་གིས་གསོད་པ་པོ་བྱས་ནས་གསོད་པ་མེད་ཅེས་པ་བསྒྲུབ་
བྱའོ། །རྟགས་ནི་སྐད་ཅིག་མ་ཡིན་པ་ཉིད་ཀྱིས་ཞེས་པའི་དོན་སྲོག་གཅོད་པ་ལ་ནི་སྦྱོར་བའི་དུས་སུ་གསད་དགོས་སྙམ་པའི་ཀུན་སློང་དང་དངོས་གཞིའི་དུས་སུ་མཚོན་འདེབས་པ་ལ་སོགས་པའི་སྦྱོར་བ་དང་།
མཇུག་གི་དུས་སུ་སྲོག་འགགས་པའི་མཐར་ཐུག་གྲུབ་པ་སྟེ་ཆེས་མྱུར་ཡང་སྐད་ཅིག་གསུམ་དུ་སྡོད་དགོས་པ་ལས། ཀུན་སློང་སྐྱེས་པའི་ཡུལ་དེ་ནི་སྦྱོར་བ་དང་མཐར་ཐུག་གི་ཚེ་མེད་པ་ལ་སོགས་པའི་ཕྱིར་བྱ་
བའོ། །རྟགས་སྒྲུབ་པ་ནི་ཆོས་ཅན་སྔར་དང་འདྲ་ལ་སྐད་ཅིག་མ་འཇིག་རྟེན་གསད་བྱ་ལས་རྒྱུ་གཞན་ལ་ལྟོས་པ་མེད་པར་སོགས་གཅིག་པའི་ཕྱིར་རོ་ཞེས་པའོ། །གཞན་དུ་འཆད་པ་ནི་རིགས་པའི་ཚུལ་ལ་བློ་ཁ་མ་
ཕྱོགས་པ་ཡིན་ནོ། །དེ་བཞིན་དུ་སུས་ཀྱང་སུས་ནོར་བླང་པ་ཡང་མེད་པ་དང་སྦྱིན་པ་བཏང་བ་ཡང་མེད་པ་ལ་སྦྱར་རོ། །ཐ་སྙད་དུ་མ་བསད་པ་ཡང་མ་ཡིན་ཞེས་བྱ་བའི་ཕྱོགས་ལ་སྲོག་གཅོད་པ་རྣམ་པར་འཇོག་

ཅེས་དྲངས་སོ། །གང་ལ་ཞེ་ན་ལོ་བརྒྱར་སྡོད་པའི་རྒྱུན་འཇུག་པ་དང་འགལ་ཏེ་ཉིན་གཅིག་ལས་མི་ཐུབ་པའི་དངོས་པོ་སྐྱེད་པ་ལའོ། །རྒྱུ་མཚན་གང་གིས་འཇོག་ཅེ་ན། གསད་པར་རྟོག་ཅིང་ཞེན་པའི་སྒོ་
ནས་སོ། །དཔེ་ཅི་དང་འདྲ་བར་ཞེ་ན་དགེ་སློང་ཆགས་པའི་ཚུལ་བཞིན་མ་ཡིན་པ་ཡིད་ལ་བྱེད་པ་ལ་རྨ་རྫ་མ་ཙམ་འབྱིན་པའི་མི་དགེ་བ་དང་འདྲ་བར་ཞེས་སོ། །དེའི་སྒྲུབ་བྱེད་ནི་གྲུབ་པའི་མཐའ་མཛོད་ལས་
ཀྱང་འཇིག་རྟེན་གྱི་བདེ་སྡུག་སྣ་ཚོགས་ལས་ལས་སྐྱེས་ཞེས་འབྱུང་བས་སོ། །དེ་བཞིན་དུ་མ་བླངས་པ་ཡང་མ་ཡིན་ཞེས་དང་སྦྱིན་པ་མ་བཏང་པ་ཡང་མ་ཡིན་ཞེས་པ་ལའང་སོགས་ཁོངས་ནས་ཕྱུང་ལ་བཤད་
པར་བྱའོ། །གཉིས་པ་ནི་དེ་བཞིན་དུ་ཞེས་ཏེ་དོན་དམ་སྐད་ཅིག་མ་མེད་ཅིང་རྒྱུན་འཇུག་པ་དང་འགལ་བ་སྐྱེད་པ་ལ་སྲོག་གཅོད་པ་ལ་སོགས་པར་འཇོག་པ་དེ་བཞིན་དུ་ཁོ་བོ་ཅག་ལའང་དོན་དམ་སྤྲོས་བྲལ་
ལ་མེད་ཅིང་ཐ་སྙད་དུ་རྨི་ལམ་དང་འདྲ་ཡང་ཕྱིན་ཅི་ལོག་གི་འཆིང་བ་མཐའ་དག་ལ་ཉམས་ཏེ་མ་སྤངས་པ་རྣམས་བདེན་པར་ཞེན་པ་རྣམས་ལ་དེ་དང་མཐུན་པའི་དོན་གྱི་དངོས་པོ་སྲོག་གཅོད་པ་ལ་སོགས་པ་

༄༅། །ལ་མངོན་པར་ཞེན་པས་སྲོག་གཅོད་པ་ལ་སོགས་པར་འཇོག་གོ་ཞེས་བྱ་བའི་ལན་དེ་དང་། དེ་ཕྱི་རོལ་གྱི་དོན་དུ་སྨྲ་བ་ལས་ཕྱོགས་གཞན་ནས་གསུངས་ཞེས་བྱ་བར་ཁོང་དུ་ཆུད་པར་བྱའོ། །གཉིས་པ་ལ་
གཉིས་ཏེ། དཔེ་མ་གྲུབ་པ་དང་། དེས་ན་རྟགས་མ་ངེས་པར་བསྟན་པའོ། །དང་པོ་ལ་གཉིས་སྟེ། ལུང་གཞན་དང་། ལུང་འདི་ཉིད་ནས་བཤད་པས་དཔེ་མ་གྲུབ་པར་བསྟན་པའོ། །དང་པོ་ནི་མགོ་མཚུངས་པ་ལས་
གཞན་ཡང་རྨི་ལམ་སེམས་ནི་གཉིད་ཀྱི་ཉམས་ཞེས་ཏེ་ཉིང་འཁྲུལ་ཡིན་པས་མི་གསལ་བ་དང་འཆོལ་བར་སྣང་བས་འབྲས་བུ་འདྲ་བ་མ་ཡིན་ཞེས་པས་དེ་ལ་འབྲས་བུ་ཡོད་པས་ལས་ཡོད་པར་བསྟན་ནོ། །གཉིསཔ་
ནི་ལུང་གཞན་ལས་དཔེ་མ་གྲུབ་པར་བསྟན་པ་དེ་བཞིན་དུ་རྨི་ལམ་ན་ཞེས་སོགས་གསོ་རྒྱུ་ཡོད་པ་ཉིད་ལས་ཡོད་པར་བསྟན་པ་ཡིན་ཏེ་བུ་བཞིན་ནོ། །གཉིས་པ་ནི་དེས་ན་རྨི་ལམ་ལ་ལས་སོགས་ཡོད་པས་
དཔེ་བསྒྲུབ་བྱའི་ཆོས་མེད་པའི་མི་མཐུན་ཕྱོགས་ལ་རྟགས་ངོ་བོ་ཉིད་མེད་པར་ཞུགས་པས་དངོས་ཀྱི་མ་ངེས་པ་ཡིན་ནོ། །བླ་མ་དག་གིས་བཤད་པ་གཞུང་དང་མི་འགྲིག་པར་སྣང་བས་དོར་རོ། །གསུམ་པ་ནི་འཁོར་

བ་དང་ཞེས་སོགས་སོ། །གཉིས་པ་ནི་གཉིས་ཀ་ཞེས་སོགས་ཏེ་སེམས་ཅན་འཇིག་རྟེན་མ་དག་པ་དེ་བཞིན་སྣོད་ཀྱི་འཇིག་རྟེན་ཀྱང་ཞེས་ཨར་གསུངས་སོ། །སེམས་ཅན་གྱི་འཇིག་རྟེན་མ་དག་པ་ནི་བཀྲེས་པ་
དང་སྐོམ་པ་དང་སྐྱེ་གནས་བཞི་དང་ལྡན་པ་དང་མཚན་དང་མི་ལྡན་པ་ལ་སོགས་པའོ། །དེ་ལ་ཡང་དག་པར་བསྒྲུབ་པ་ནི་བདག་སངས་རྒྱས་པའི་ཞིང་དེ་ན་བཀྲེས་པ་དང་སྐོམ་པའི་མིང་ཙམ་ཡང་མེད་པར་སེམས་།
ཅན་ཐམས་ཅད་ལྷ་རིས་དྲུག་གི་ལོངས་སྤྱོད་དང་སྐྱིད་པ་ཇི་ལྟ་བ་བཞིན་དུ་གྱུར་ཅིག་ཅེས་དང་། རྫུས་སྟེ་སྐྱེ་བ་དང་ཐེག་ཆེན་གྱི་རིགས་དང་འོད་དང་མཚན་དང་ལྡན་པར་སྨོན་ལམ་འདེབས་ཤིང་ཕར་ཕྱིན་དྲུག་
རྫོགས་པར་བྱེད་པའོ། །སྣོད་ཀྱི་འཇིག་རྟེན་མ་དག་པ་ནི་རྡོ་བ་དང་ཚེར་མ་དང་གྲོག་དང་གཡང་ས་ལ་སོགས་པས་སོ། །དེ་ལ་དགག་པར་བསྒྲུབ་པ་ནི་བདག་སངས་རྒྱས་པའི་ཞིང་དེ་ན་དེ་ལྟ་བུ་ཡོང་ཡེ་མེད་
པར་གསེར་གྱི་ས་གཞི་ལ་བེ་ཌཱུརྱའི་མིག་མང་རིས་སུ་བྲིས་པའམ། བཻཌཱུརྱའི་ས་གཞི་ལ་གསེར་གྱི་མིག་མངས་རིས་སུ་བྲིས་པ་གསེར་གྱི་བྱེ་མ་བརྡལ་བ་མནན་ན་ནེམས་བྱེད་པ་བཏེགས་ན་འཕར་བྱེད་པར་

༄༅། །གྱུར་ཅིག་ཅེས་སྨོན་ལམ་འདེབས་པའོ། །དེ་ལྟར་གང་དང་ལྷན་ཅིག་ལོངས་སྤྱོད་འཁོར་དང་གང་དུ་ལོངས་སྤྱོད་པའི་གནས་ཀྱི་ཞིང་དག་པ་གཉིས་སོ། །གསུམ་པ་ནི་རང་གི་ཞེས་སོགས་ཏེ་འདི་ལ་
བཞི་སྟེ། ཡུལ་དང་དུས་དང་དུས་མིན་ཤེས་པ་དང་། ངོ་བོ་དང་། དབྱེ་བའོ། །དང་པོ་ནི་ཞེས་གུས་པ་དང་ཏེ་རྣམ་ཐར་སྒོ་གསུམ་དང་བྱང་ཆུབ་ཀྱི་ཕྱོགས་ནས་མ་འདྲེས་པའི་བར་ཡིན་ནོ། །མདོ་དང་བསྟན་བཅོས་
རྣམས་ནས་སྣ་ཚོགས་སུ་བཤད་པ་ནི་མཚོན་ནས་ཐམས་ཅད་ཡུལ་དུ་གོ་བར་བྱ་བའི་ཆེད་དུ་ཡིན་ནོ། །གཉིས་པ་ནི་སྦྱོར་བ་ཞེས་ཏེ་འདྲིས་པ་དང་མངོན་དུ་བྱེད་པའི་དུས་དང་དུས་མ་ཡིན་པ་ཤེས་པའོ། །
གསུམ་པ་ནི་འདི་ནི་ཞེས་ཏེ་ཡུལ་དང་སྦྱོར་བ་གཉིས་དང་ལྡན་པའི་ཐབས་ཤེས་རབ་ཟུང་འབྲེལ་གྱི་ཐབས་མཁས་སོ། །བཞི་པ་ལ་གསུམ་སྟེ། དབྱེ་གཞི་དང་། གྲངས་ཀྱི་དབྱེ་བ་དོན་དང་བཅས་པ་དང་། གསལ་
བའི་དབྱེ་བའོ། །དང་པོ་ནི་ཐབས་ལ་མཁས་པའོ། །གཉིས་པ་ནི་ཉིད་སྒྲུབ་ཚུལ་མི་འདྲ་བས་རྣམ་པ་བཅུའོ། །གསུམ་པ་ནི་དགྲ་རྣམས་ཞེས་སོགས་ཏེ། སྐྱེས་བུ་མཁས་པའི་དཔེའི་སྲོག་གནས་པ་དང་ཡོན་ཏན་

ཁྱད་པར་ཅན་དང་ཕུང་བོ་ལྷག་བཅས་དང་ལྷག་མེད་ཀྱི་མྱང་འདས་ལ་བར་དུ་གཅོད་པའི་འཆི་བདག་དང་ལྷའི་བུ་དང་ཉོན་མོངས་པ་དང་ཕུང་པོའི་བདུད་དེ་ཐེག་པ་ཐུན་མོང་ལ་བར་དུ་གཅོད་པའི་བདུད་བཞི་དང་། །
ཐུན་མོང་མ་ཡིན་པ་ལ་བར་བུ་གཅོད་པ་ས་གཉིས་ཏེ་དྲུག་གི་དགྲ་ལ་རིམ་པ་ལྟར་ཤེས་རབ་དང་ཐབས་ཀྱིས་འདའ་བ་སྟེ་དེ་བཞིན་དེ་ཚེ་བྱང་ཆུབ་སེམས་དཔའ་མཁས་པ་ཡང་། །སེམས་ཅན་ཁམས་རྣམས་ཀུན་
དུ་སྙིང་རྗེ་ཆེ་བ་སྐྱེད་ཅིང་། །བདུད་བཞི་དག་དང་ས་གཉིས་ལས་ཀྱང་རབ་འདས་ནས། །ཏིང་འཛིན་མཆོག་ལ་གནས་ཤིང་བྱང་ཆུབ་རེག་མི་བྱེད་ཅེས་སོ། །མི་གནས་པ་ནི་བར་སྣང་ལ་རྟེན་གྱི་དོན་མེད་པས་
མི་གནས་པ་ལ་ས་ལ་མི་ལྟུང་པས་གནས་པ་ལྟར་བྱང་སེམས་རྣམས་རྣམ་ཐར་སྒོ་གསུམ་ལ་སྤྱོད་ནས་དངོས་པོའི་མཚན་མ་ལ་མི་གནས་ལ་མྱང་འདས་སུ་མི་ལྟུང་བས་གནས་པ་ཡིན་ཏེ། བར་སྣང་འཕུར་བའི་བྱ་ལ་
གནས་ཡོད་མ་ཡིན་ཏེ། །དེ་ན་གནས་པ་མ་ཡིན་ས་ལ་ལྷུང་མི་འགྱུར། །དེ་ལྟར་བྱང་ཆུབ་སེམས་དཔའ་རྣམ་ཐར་སྒོར་སྤྱོད་པ། །མྱ་ངན་འདས་ལ་མི་རེག་མཚན་མར་སྤྱོད་མ་ཡིན་ཞེས་སོ། །དེ་བཞིན་

༄༅། །དུ་ཤུགས་ནི་སྔོན་སེམས་བསྐྱེད་པ་ན་སེམས་ཅན་མ་བསྒྲལ་བ་བསྒྲལ་བ་ལ་སོགས་པ་དང་དགེ་བའི་རྩ་བ་སངས་རྒྱས་སུ་རྫོགས་ཤིང་སྨིན་པར་གྱུར་ཅིག་ཅེས་ཇི་ལྟར་དམ་བཅས་པ་བཞིན་བྱེད་པ་
སྟེ༑ དཔེར་ན་འཕོང་བསླབས་སྐྱེས་བུ་གནམ་དུ་མདའ་འཕངས་ཏེ། །མདའ་གཞན་དག་ནི་ཕྱི་བཞིན་བརྒྱུད་མར་འཕོང་བཏགས་ནས། །སྔ་མའི་མདའ་དེ་ས་ལ་ལྷུང་བའི་སྐབས་མི་བྱེད། །མི་དེ་འདོད་ན་མདའ་དེ་
ས་ལ་ལྷུང་བར་འགྱུར། །དེ་ལྟར་ཤེས་རབ་ཕ་རོལ་ཕྱིན་པ་མཆོག་སྤྱོད་པ། །ཤེས་རབ་ཐབས་སྟོབས་རྫུ་འཕྲུལ་གྱི་ནི་རྣམ་སྤྱོད་པ། །དེ་དག་དགེ་བའི་རྩ་བ་ཇི་སྲིད་མ་རྫོགས་པར། །དེ་སྲིད་སྟོང་ཉིད་དམ་པ་དེ་ནི་
ཐོབ་མི་སྲིད། །ཅེས་སོ། །ཐུན་མོང་མ་ཡིན་པ་ནི་སྒོ་གསུམ་སྒོམ་ཡང་མངོན་དུ་མི་བྱེད་པ་ཉན་རང་གིས་ཡེ་མི་ནུས་པའོ། །མ་ཆགས་པ་ནི་སྒོ་གསུམ་དང་བྱང་ཆུབ་ཀྱི་ཕྱོགས་བསྒོམས་ཀྱང་དེའི་འབྲས་བུ་མྱང་འདས་
ཀྱི་བདེ་བ་ལ་མ་ཞེན་པའོ། །རྣམ་ཐར་སོ་སོ་ལ་སློབ་པའི་ཐབས་མཁས་སྟོན་ནོ། །དེ་ལ་བྱང་ཆུབ་སེམས་དཔས་སེམས་ཅན་འདི་དག་ཕྱིན་ཅི་ལོག་བཞིའམ་སྐྱེས་པ་དང་བུད་མེད་ལ་སོགས་པའི་མཚན་མ་དང་བརྒྱ་

བྱིན་ལ་སོགས་པར་སྨོན་པ་ལ་སྤྱོད་པར་མཐོང་ནས་དེ་དག་སྤང་བའི་དོན་དུ་བདག་གིས་མི་དམིགས་པ་སྟོང་པ་ཉིད་དང་མཚན་མ་ཟད་པ་དང་སྨོན་ལམ་ཟད་པ་བསྒོམས་ཏེ་སངས་རྒྱས་ནས་སེམས་ཅན་གྱི་དེ་དག་སྤང་
བར་བྱའོ་སྙམ་པས་དེ་དག་སྒོམ་ཞིང་རྫོགས་པར་བྱེད་པའོ། །སོ་སོར་སྦྱར་རོ། །རྟགས་ནི་བྱང་ཆུབ་སེམས་དཔའ་རང་ཉིད་ཀྱིས་ཕྱིར་མི་ལྡོག་པའི་ཐབས་ཐོབ་ནས་བྱང་ཆུབ་སེམས་དཔའ་གཞན་ལ་སྤྱོད་པ་།
དང་དབང་པོའི་ཁྱད་པར་དྲིས་པ་ན་གཞན་དེ་དག་གི་རྟོགས་པ་དང་མཐུན་པར་བརྗོད་ན་རྟགས་ཀྱི་ཐབས་མཁས་ཐོབ་ལ། གཏན་མི་བརྗོད་དམ་བརྗོད་ཀྱང་མྱོང་བ་དང་མི་མཐུན་པར་ཐོས་པ་ལ་སོགས་པས་བརྗོད་ན་
དེས་དེ་མ་ཐོབ་པར་ཤེས་པར་བྱེད་པའོ། །རྟགས་ནི་ཤེས་རབ་ཀྱིས་སྟོང་ཉིད་བསྒོམས་ཞིང་སྙིང་རྗེས་ཉན་རང་དང་མ་འདྲེས་པར་སེམས་ཅན་གྱི་དོན་སྒྲུབ་པའོ། །ཚད་མེད་པ་ནི། རིག་པའི་གནས་ལྔ་དག་ལ་བརྩོན་
པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ། །དེ་ལྟ་བས་ན་གཞན་དག་ཚར་གཅོད་རྗེས་གཟུང་དང་། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ་ཞེས་དང་། །

༄༅། །རྒྱལ་སྲས་རྣམས་ཀྱིས་མི་བསླབ་པའི། །དངོས་དེ་གང་ཡང་ཡོད་མ་ཡིན། །ཞེས་པའི་ཚུལ་གྱིས་ཡུལ་ཐམས་ཅད་ཤེས་པའི་ཐབས་མཁས་པར་བྱེད་པའོ། །ཐབས་ལ་མཁས་པ་ཐམས་ཅད་སྦྱར་རོ། །
འགྲེལ་པར་སེང་བཟང་ལྟར་ན་ཡུལ་རྣམ་ཐར་སྒོ་གསུམ་ལ་འདོད་ཀྱི་བཅུ་པོར་མི་འདོད་པས་འདིའི་འགྱུར་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུམ་མངོན་སུམ་དུ་བསམ་ལ་དུས་དང་དུས་མ་ཡིན་པ་ཤེས་པའི་སྦྱོར་བ་ནི་
ཐབས་ལ་མཁས་པའི་ཆོས་བཅུ་ཡིན་ནོ་ཞེས་སྦྱར་ན་ལེགས་སོ་ཨར་གསུངས་སོ། །སྐབས་བཞི་པའི་འགྲེལ་པའི་རྣམ་པར་བཤད་པའོ། ། ༈ འདིའི་འོག་ཏུ་རྩེ་མོའི་མངོན་པར་རྟོགས་པ་གསུངས་ཞེས་སྦྱར་རོ། །དེའི་
རྒྱུ་ནི་རྣམ་པ་ནས་འབྱུང་ལས་ཀྱི་བར་རོ། །ཇི་ལྟར་ཞེ་ན་རྟགས་པ་སོགས་ཞེས་ཏེ་སོགས་པར་རྣམ་འཕེལ་ལ་སོགས་པ་དྲུག་བསྙད་པ་སྔོན་དུ་འགྲོ་བའི་སྒོ་ནས་ཞེས་སོ། །འོ་ན་ངོ་བོའི་སྒོ་ནས་མི་སྟོན་པ་ཅི་སྟེ་ཞེ་ན།
གོ་སླ་བར་བྱ་བའི་ཕྱིར་ཞེས་ཏེ་ཆུ་བཞིན་ནོ། །འདི་ལ་བཞི་སྟེ། ངེས་འབྱེད་ཆ་མཐུན་དང་། མཐོང་ལམ་དང་། སྒོམ་ལམ་དང་། བར་ཆད་མེད་པའི་ལམ་གྱི་གནས་སྐབས་ཀྱི་རྩེ་མོའོ། །དང་པོ་ལ་གཉིས་ཏེ། སོ་སོའི་

རང་བཞིན་དང་། ཐུན་མོང་གི་མཇུག་བསྡུ་བའོ། །དང་པོ་ལ་བཞི་སྟེ། དྲོད་དང་རྩེ་མོ་དང་། བཟོད་པ་དང་། ཆོས་མཆོག་གི་གནས་སྐབས་ཀྱི་རྩེ་མོའོ། །དང་པོ་ལའང་བསྟན་བཤད་བསྡུ་བ་གསུམ་ལས། དང་པོ་ནི་རྩེ་
མོ་མ་ཐོབ་པ་ལས་ཐོབ་པར་མཚོན་པར་བྱེད་པའི་རྟགས་བཅུ་གཉིས་མདོ་ལས་རྒྱས་པར་གསུངས་པས་མགོན་པོས་སླ་བར་དགོངས་ནས་གྲངས་ལས་མ་གསུངས་པ་ནི་རྨི་ལམ་ན་ཡང་ཆོས་རྣམས་ཞེས་སོགས་སོ། ། །
གཉིས་པ་ནི་ཤིན་ཏུ་ཞེས་སོགས་ཏེ་མ་ཧས་དང་པོ་བརྒྱད་འབྲས་རྟགས་དང་ལྷག་མ་རང་བཞིན་ཡིན་ནོ་ཞེས་སོ། །དེ་ཡང་ལྔ་རྨི་ལམ་དང་ལྔ་སད་པ་དང་གཉིས་གཉིས་ཀའི་རྟགས་སོ། །ཤིན་ཏུ་གོམས་པའི་ཕྱིར་རྨི་
ལམ་གྱི་གནས་སྐབས་ན་ཡང་ལུས་ཐམས་ཅད་རྨི་ལམ་ནས་སོགས་པར་སྤྲུལ་པའི་བར་དུ་ལྟ་ཞིང་མངོན་དུ་མི་བྱེད་པ་དང་། ཉན་ཐོས་ཀྱི་སོགས་པར་རང་རྒྱལ་དང་ཁམས་གསུམ་བསྡུས་ཏེ། དགྲ་བཅོམ་པ་དང་
 རྐྱེན་གྱི་སངས་རྒྱས་ཡེ་ཤེས་དང་། ཁམས་གསུམ་དག་ནི་རྨི་ལམ་ན་ཡང་མི་འདོད་ཅིང་ཞེས་སོ། །བརྒྱད་སྟོང་པ་དང་ཉི་ཁྲི་ལས་རང་དང་གཞན་དེ་བཞིན་གཤེགས་པར་གྱུར་པ་ལ་སོགས་པར་མདོ་ནས་བཤད་

༄༅། །པའི་འཁོར་མང་པོས་བསྐོར་ནས་ཆོས་སྟོན་པ་བསྡུའོ། །མདོ་གཉིས་ལ་རྨི་དཀའ་སླའི་ཁྱད་ཡོད་དོ་འདུལ་འཛིན་ཟེར་རོ། །མདོ་གཉིས་ལས་རང་དང་གཞན་སངས་རྒྱས་ཀྱི་རྫུ་འཕྲུལ་གྱི་རྣམ་པར་
འཕྲུལ་བ་ནམ་མཁའ་ལ་འཕགས་པ་ལ་སོགས་པ་མཐོང་བ་དང་། རྨི་ལམ་ན་གྲོང་མེས་ཚིག་པ་ལ་སོགས་པའམ་ཕ་ལ་སོགས་པ་ཤི་བ་རྨིས་ཏེ་སད་པ་ན་ཆོས་ཐམས་ཅད་རྨི་ལམ་ཇི་ལྟ་བ་བཞིན་དུ་ཡིན་པས་བདག་
སངས་རྒྱས་ནས་སེམས་ཅན་རྣམས་ལ་རྨི་ལམ་ལྟ་བུའི་ཆོས་བསྟན་པར་བྱའོ་སྙམ་པའི་སེམས་སྐྱེ་བ་འདི་གཉིས་ཀའང་རྟགས་སོ། །དེ་གཉིས་ལས་སངས་རྒྱས་རྣམས་མཐོང་འགྲོ་ལ་ཆོས་ཀྱང་སྟོན་བྱེད་པ། དེ་ནི་
མི་ལྡོག་ལུང་བསྟན་ཡིན་པ་རིག་པར་བྱ་ཞེས་སོ། །རྨི་ལམ་ན་དམྱལ་བ་ལ་སོགས་པའི་སེམས་ཅན་གནོང་པ་ན་བདག་སངས་རྒྱས་པའི་ཞིང་དེ་ན་ངན་སོང་གསུམ་པོ་ཐམས་ཅད་དུ་མེད་པར་གྱུར་ཅིག་ཅེས་སྤོང་པ་
རྗེས་སུ་དྲན་པ་སྟེ་རྨི་ལམ་ན་ནི་སེམས་ཅན་ངན་སོང་གསུམ་ནས་མཐོང་། སྐད་ཅིག་དེ་ལ་ངན་སོང་རྒྱུན་གཅོད་སྨོན་ལམ་འདེབས་ཞེས་སོ། །རྨི་ལམ་ན་གྲོང་ལ་སོགས་པ་ཚིག་པ་མཐོང་ན་བདག་གི་ལྷག་པའི་བསམ་

པ་ལ་གཡོ་དང་རྒྱུ་མེད་པ་དང་ལྷག་པའི་བསམ་པ་རྣམ་པར་དག་པ་སངས་རྒྱས་ཀྱིས་མཁྱེན་པ་ཡིན་ན་བདེན་པ་དང་བདེན་པའི་ཚིག་གིས་བྱ་བའམ་ཡང་ན་གང་གི་ཕྱིར་མི་ལྡོག་པའི་རྣམ་པ་དང་རྟགས་དང་
མཚན་མ་དེ་དག་བདག་ལ་ཡོད་པ་ཡིན་ན་བདེན་པ་དང་བདེན་པའི་ཚིག་འདིས་གྲོང་ཁྱེར་མེ་ཤོར་བ་འདི་ཞི་བར་གྱུར་ཅིག་བསིལ་བར་གྱུར་ཅིག་མེད་པར་གྱུར་ཅིག་བདེན་པའི་བྱིན་རླབས་བརྗོད་ན་དེ་ཞི་ཞིང་
རློམ་སེམས་མ་སྐྱེས་པའོ། །ཉི་ཁྲི་ལས་ཕྱི་མ་དང་གཉིས་ཀ་བརྒྱད་སྟོང་པ་ལས་སོ། །ཉི་ཁྲི་ལས་རྨི་ལམ་མམ་སད་པའི་ཚེ་གང་གི་ཚེ་བསྒྲུབས་ཀྱང་རྟགས་ཡིན་པས་གཉིས་ཀའི་རྟགས་སོ། །བརྒྱད་སྟོང་པ་ལས་གླང་
རྨིས་ཀྱི་ཚུལ་དུ་སད་པའི་གནས་སྐབས་ནའང་ཡིན་པས་གཉིས་ཀའི་རྟགས་སོ། །གལ་ཏེ་ཁྱིམ་ལ་སོགས་པ་ལ་ལ་མེས་ཚིག་པ་ལ་མ་ཚིག་ན་ཇི་ལྟར་ངེས་པར་བྱ་ཞེ་ན། རྩེ་མོ་ནི་ཐོབ་པ་ལ་ཚིག་པ་ནི་ཁྱིམ་བདག་
གིས་ཆོས་སྤོང་བའི་ལས་བྱས་པ་ཚེ་འདི་ལ་སྨིན་པ་ཡིན་ནོ། །ཡང་ཁྱིམ་ནས་ཁྱིམ་ལ་སོགས་པ་ཚིག་ནས་རྩེ་མོ་མ་ཐོབ་ཀྱི་སྟེང་དུ་བྱང་ཆུབ་སེམས་དཔའ་ཉིད་ལ་ཆོས་སྤོང་བའི་ལས་ཡོད་པས་སྦྱང་དགོས་པའི་རྟགས་

༄༅། །ཏེ་བཟློགས་པའི་སྒོ་ནས་བསྟན་ནོ། །བདེན་པའི་བྱིན་གྱིས་བརླབས་ཀྱིས་མེའི་ཕུང་པོ་ཞི། །དེ་ནི་ལྡོག་ལུང་བསྟན་ཡིན་པར་རིག་པར་བྱ་ཞེས་སོ། །སད་པའི་རྟགས་ལྔ་ནི་གནོད་སྦྱིན་ལ་སོགས་པ་
ཡི་ཟིན་པ་ལ་མེད་པར་བྱེད་པའི་བདེན་པའི་བྱིན་རླབས་སྔ་མ་གཉིས་གང་རུང་བརྗོད་པ་ནས་སོང་ཞིང་རློམ་སེམས་མ་སྐྱེས་པ་སྟེ། མིའི་འཇིག་རྟེན་འབྱུང་པོའི་གདོན་དང་ནད་མང་བ། །ཕན་དང་སྙིང་བརྩེར་ལྡན་
པའི་བདེན་པའི་བྱིན་གྱིས་ཞི། །འོན་ཀྱང་རློམ་སེམས་མེད་ཅིང་ང་རྒྱལ་སྐྱེ་མེད་པ། །དེ་ནི་མི་ལྡོག་ལུང་བསྟན་ཡིན་པར་རིག་པར་བྱ་ཞེས་སོ། །དེ་སོང་ཡང་རློམ་སེམས་སྐྱེས་ན་རྩེ་མོ་མ་ཐོབ་པར་ཤེས་
བར་བྱའོ། །འོ་ན་དེ་འགྲོ་བར་མི་རིགས་སོ་ཞེ་ན་བདུད་ཀྱིས་བྱང་ཆུབ་སེམས་དཔའི་བསམ་བ་ཤེས་ནས་མི་མ་ཡིན་པ་འགྲོ་བར་བྱ་བའི་ཆེད་དུ་བརྩོན་པ་ཆེར་བྱེད་ལ། བྱང་ཆུབ་སེམས་དཔས་དེ་མ་ཤེས་པས་
རློམ་སེམས་སྐྱེས་ཏེ་ཆུད་ཟ་བ་སྟེ། ཅི་སྟེ་དེ་ནི་བདེན་པའི་བྱིན་རླབས་སྣ་ཚོགས་དག །འབྱོར་པས་བདག་ལུང་བསྟན་སྙམ་རློམ་སེམས་འབྱུང་བའམ། །གལ་ཏེ་བྱང་ཆུབ་སེམས་དཔས་གཞན་གྱི་ལུང་བསྟན་

རློམ། །རློམ་སེམས་གནས་པ་དེ་ནི་བློ་ཆུང་རིག་པར་བྱ་ཞེས་སོ། །བྱང་ཆུབ་སེམས་དཔའ་རང་ཉིད་མིང་དང་སྦྱངས་པའི་ཡོན་ཏན་དང་དབེན་པའི་གཞི་གསུམ་གྱི་བདུད་ཀྱི་ལས་མངོན་པར་ཤེས་པས་ཕ་རོལ་
བདུད་གནོན་པའི་ཐབས་སུ་ཕྱི་ནང་གི་བཤེས་གཉེན་བསྟེན་པའོ། །དེ་ལྟ་བས་ན་བྱང་ཆུབ་སེམས་དཔའ་ཚོལ་བ་ཡིས། །བསམ་པ་དྲག་ལྡན་མཁས་པས་ང་རྒྱལ་ངེས་བཅོམ་སྟེ། །ནད་པའི་ཚོགས་ཀྱིས་གསོ་།
ཕྱིར་སྨན་པ་བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །སངས་རྒྱས་བྱང་ཆུབ་མཆོག་ཞུགས་བྱང་ཆུབ་སེམས་དཔའ་དག །ཕ་རོལ་ཕྱིན་དང་བཅས་ཏེ་དགེ་བའི་བཤེས་སུ་
བསྟེན་ཅེས་སོ། །བདག་ཉིད་གཞན་གྱིས་དྲིང་མི་འཇོག་པ་དང་ཞིང་དག་པ་དང་། །སེམས་ཅན་སྨིན་པར་འདོད་པས་ཤེས་རབ་ཀྱི་ཕ་རོལ་དུ་ཕྱིན་པ་ལ་སློབ་པ་སྟེ་ཚོགས་ལམ་གྱི་ལས་ཁྱད་པར་འཕགས་ཤེས་དགོས་
སོ་ཨར་གསུངས་སོ། །ཇི་ལྟར་ཤེས་རབ་ཕ་རོལ་ཕྱིན་པ་མཚན་ཉིད་སྟོང་། །ཆོས་འདི་ཐམས་ཅད་མཚན་ཉིད་དེ་དང་འདྲར་ཤེས་ཤིང་། །ཞེས་པའི་ཚུལ་གྱིས་ཡུམ་དང་འདྲ་བར་ཆོས་ཐམས་ཅད་ཞེན་པར་བྱ་བས་

༄༅། །སྟོང་པར་ཤེས་པས་མ་ཞེན་པའོ། །གཟུགས་ནས་རྣམ་མཁྱེན་གྱི་བར་ཞེན་པར་མི་སྤྱོད་པར་ཡུམ་ལ་སྤྱོད་པས་སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པའོ། །གསུམ་པ་ནི་རྣམ་པ་བཅུ་གཉིས་ནི་
ཞེས་སོགས་སོ། །འདིའི་ཁྱབ་པ་ནི་ལུང་གིས་གྲུབ་པ་ཡིན་ནོ་ཞེས་ཨར་གསུངས་སོ། །རྟགས་འདི་དག་ནི་རང་ཉིད་རྩེ་མོ་ཐོབ་པར་རང་ཉིད་ཀྱིས་དཔོག་པའི་རྟགས་ཡིན་ནོ་གསུངས་པ་ནི་མི་འཐད་དེ། སྔར་གྱི་
རྣམས་ཀྱང་རང་ཉིད་ཀྱིས་རང་ལ་དབོག་པའི་རྟགས་ཡིན་ནོ་ཞེས་མཚུངས་སོ། །གལ་ཏེ་དེ་དང་མི་མཚུངས་ཏེ་འདིར་རྨི་ལམ་དང་སད་པའི་ཤེས་པའི་ཁྱད་པར་གཞན་གྱིས་མི་ཤེས་པའི་ཕྱིར་རོ་ཞེ་ན། གཟུགས་
ལ་སོགས་ལ་ལྡོག་པ་ལ་སོགས་པའང་མཚུངས་སོ། །དེར་ལུས་ངག་གི་བྱ་བ་རྟགས་སུ་འགོད་དོ་ཞེ་ན་འདིར་ཡང་མཚུངས་སོ། །རྩེ་མོའི་རྩེ་མོ་ནི་དེ་ལྟར་ཞེས་སོགས་ཏེ་འདི་ལ་བསྟན་བཤད་བསྡུ་བ་གསུམ་ལས་
དང་པོ་ནི་འཛམ་བུ་ཞེས་སོགས་ཏེ་འགྱུར་འདི་ལྟར་ན་སོགས་པར་མི་དགེ་བ་དང་ལུང་མ་བསྟན་བསྡུད་དགོས་པའི་མི་རིགས་སོ། །དེས་ན་འཛམ་བུ་གླིང་གི་སྐྱེ་བོ་སྙེད། སངས་རྒྱས་མཆོད་པའི་དགེ་བ་ནི་ཞེས་

 པར་རིགས་པས་འཛམ་བུའི་གླིང་གི་སྐྱེ་བོའི་གྲངས་སྙེད་ཀྱི་སངས་རྒྱས་ལ་ལ་ཞིག་གིས་སེམས་བསྐྱེད་ནས་ནམ་འཚོའི་བར་དུ་རིམ་གྲོར་བྱས་པ་ལགས་པས་དགེ་བ་བྱང་ཆུབ་ཏུ་བསྔོས་པ་བས་རང་ཉི་མ་གཅིག་ཙམ་
ཆོས་སྟོན་པའམ་ཡིད་ལ་བྱེད་པ་ན་བསོད་ནམས་ཆེས་མང་དུ་འཕེལ་ལོ་ཞེས་ཉི་ཁྲི་ལས་འབྱུང་བའི་རྗེས་སུ་འཕགས་པ་དང་སེང་བཟང་གིས་འབྲངས་སོ། །སོགས་པར་གླིང་བཞི་ལ་སོགས་བསྡུའོ། །ཡང་བརྒྱད་།
སྟོང་པ་དང་སྡུད་པ་ལྟར་ན་འཛམ་བུ་གླིང་གི་སེམས་ཅན་ཐམས་ཅད་ཀྱིས་སྔ་ཕྱི་མེད་པར་མིའི་ལུས་ཐོབ་པར་གྱུར་པས་སེམས་བསྐྱེད་དེ་ཇི་སྲིད་འཚོའི་བར་རམ་ལོ་སྟོང་བྱེ་བ་མང་པོར་སངས་རྒྱས་ལ་མེ་ཏོག་ལ་
སོགས་པས་མཆོད་དེ་དགེ་བ་བྱང་ཆུབ་དུ་བསྔོས་པ་བས་རང་ཉིད་ཀྱི་ཉི་མ་གཅིག་ཙམ་དུ་ཡུམ་ཡིད་ལ་བྱེད་པ་བསོད་ནམས་འཕེལ་བར་བཤད་དོ། །འཛམ་བུ་གླིང་ན་སེམས་ཅན་ཇི་སྙེད་མ་ལུས་པ། །དེ་དག་
ཐམས་ཅད་བྱང་ཆུབ་མཆོག་ཏུ་སེམས་བསྐྱེད་ནས། །ལོ་སྟོང་བྱེ་བ་མང་པོར་སྦྱིན་པ་བྱིན་བྱས་ལ། །ཀུན་ཀྱང་འགྲོ་བའི་དོན་ཕྱིར་བྱང་ཆུབ་རྒྱུར་བསྔོ་ཡང་། །གང་ཞིག་ཤེས་རབ་ཕ་རོལ་ཕྱིན་ལ་

༄༅། །མངོན་བརྩོན་པ། །ཐ་ན་ཉི་མ་གཅིག་གཅིག་རྗེས་སུ་མཐུན་བྱེད་ན། །དེ་ལ་སྦྱིན་པའི་ཕུང་པོའི་བསོད་ནམས་ཆར་མི་ཕོད། །དེ་ཕྱིར་གཡེལ་མེད་རྟག་ཏུ་ཤེས་རབ་འཇུག་པར་བྱ། །ཞེས་སོ། །
བསྟན་བཅོས་འདི་ལ་གང་ཡང་སྦྱར་དུ་བཏུབ་བོ། །གཉིས་པ་ནི་འཛམ་བུའི་གླིང་ལ་སོགས་པ་སྔར་སོང་ངོ་། །དེ་བས་ཀྱང་རྩེ་མོ་ཐོབ་པའི་བྱང་ཆུབ་སེམས་དཔའ་ཁྱད་པར་དུ་ཡིད་ལ་བྱེད་པ་འཕེལ་སྟེ་མི་ཞིག་སྔོན་
ཆད་མ་སྙེད་པའི་རིན་ཆེན་མཆོག དུས་གཞན་ཞིག་ནས་རྙེད་པར་གྱུར་ཏེ་དགའ་བ་ལས། །རྙེད་མ་ཐག་ཏུ་བག་མེད་གྱུར་ཏེ་སྟོར་ན་ནི། །སྟོར་བས་རིན་ཆེན་མངོན་འདོད་རྟག་ཏུ་སྡུག་བསྔལ་ལོ། །དེ་ལྟར་བྱང་ཆུབ་
མཆོག་ཞུགས་རིན་ཆེན་ལྟ་བུ་ཡི། །ཤེས་རབ་ཕ་རོལ་ཕྱིན་ལ་རྣལ་འབྱོར་དོར་མི་བྱ། །ཞེས་ཏེ། །རྙེད་པ་ན་དགའ་བའི་རྒྱུ་མཚན་གསུམ་དང་ལྡན་པ་ལས་སྟོར་ན་རྒྱུ་མཚན་བཞིས་ཡིད་ལ་བྱེད་པ་ལྟར་ཡིད་ལ་
བྱེད་པའོ། །དེ་བས་ཀྱང་འཕེལ་བ་ཀུན་ལ་སྦྱར་རོ། །མི་སྐྱེ་ཞིང་སྟོང་པའི་ཆོས་རྟོགས་པ་ལ་མི་སྐྲག་པའི་བཟོད་པ་ཐོབ་པ་དང་། བྱང་ཆུབ་བར་བྱ་བ་འཚང་རྒྱ་བ་སྟེ་འབྲས་བུ་བྱང་ཆུབ་པར་བྱེད་པ་ལུང་སྟོན་པ་ལགས་

པ་རྒྱུའི་ཆོས་མི་དམིགས་པར་རྟོགས་པ་དང་། འཛམ་བུའི་གླིང་གི་སེམས་ཅན་ཐམས་ཅད་དགེ་བ་བཅུ་དང་གཟུགས་མེད་པའི་སྙོམས་པར་འཇུག་པ་དང་སོགས་པར་བསམ་གཏན་བཞི་དང་ཉན་རང་གི་ཟག་མེད་
དང་ཐབས་མཁས་དང་བྲལ་བའི་སྦྱིན་སོགས་ལྔ་ཐོབ་པས་ཁྱད་པར་དུ་འཕགས་པ་དང། འདོད་པ་དང་གཟུགས་ཀྱི་ལྷའི་རིགས་ཐམས་ཅད་ཉེ་བར་འོང་པ་ལ་ཆོས་སྟོན་པ་དང་། དེའི་རྒྱུ་མཚན་གྱིས་སྟོང་གསུམ་
གྱི་བདུད་ཐམས་ཅད་ཟིལ་གྱིས་མནན་ངེས་པར་འབྱུང་བ་སྟེ་མདོ་ལས་ཉན་རང་དུ་ལྟུང་ངམ་འཚང་རྒྱ་ཞེས་སྤྱོད་པ་བཀྱེ་བ་དང་ངེས་པ་སྙེད་པས་ཟུག་དུས་ཟུག་པ་དང་ནུར་བར་བྱ་བའི་དོན་དུ་སྐར་མདའ་གཏོང་པ་ལ་
སོགས་པའི་སྦྱོར་བ་བྱེད་པ་དང་གསུམ་གྱིས་བསྟན་ཏེ། དེའི་ཚེ་ན་བདུད་ཀྱི་ཟུག་དུ་ལྡང་བར་འགྱུར། །མྱ་ངན་ཉམ་ཐག་སྡུག་བསྔལ་ཡིད་མི་བདེ་ཉམ་ཆུང་། །ཇི་ལྟར་བྱང་ཆུབ་སེམས་དཔའི་འདི་ཡིད་ནུར་
འགྱུར་ཞེ། །འཇིགས་པ་སྟོན་ཕྱིར་ཕྱོགས་རྣམས་སྲེག་ཅིང་སྐར་མདའ་གཏོང་། །ཞེས་སོ། །ཞར་ལ་བདུད་ཀྱིས་གླགས་རྙེད་པར་འགྱུར་བའི་བྱང་ཆུབ་སེམས་དཔའ་བཅུ་བ་ཉིས་གསུངས་སོ། །སྟོན་པ་སངས་

༄༅། །རྒྱས་ཀྱིས་ཇི་ལྟར་བསླབས་པ་བཞིན་དུ་སློབ་པས་གནས་པ་དང་འདྲ་བར་སྐྱེ་བོ་བྱང་ཆུབ་སེམས་དཔའ་གཞན་ལའང་མཚུངས་པར་གནས་པ་ཞེས་བྱ་བ་ཕྱི་གཙོ་བོར་གྱུར་པ་བརྒྱད་དང་། བསམ་
གཏན་དང་གཟུགས་མེད་བསྒོམས་ཀྱང་དེའི་དབང་གིས་མི་སྐྱེ་ཞིང་སྐྱེ་བ་བཟློག་པའི་ཐབས་མཁས་པས་རྣམ་མཁྱེན་ལ་སློབ་པའི་བསླབ་པ་ཡོངས་སུ་དག་པ་དང་། ས་ལེ་སྦྲམ་འབྱུང་བའི་ས་ཕྱོགས་ཉུང་བའི་དཔེས་
རྩེ་མོ་ཐོབ་པས་སངས་རྒྱས་ཀྱི་རིགས་ཅན་དུ་འགྱུར་བ་ནི་ཉུང་བས་ཐོབ་དཀའ་བ་ཐོབ་པ་དང་། སེམས་ཅན་གྱི་རིས་ན་མཁར་གྱི་རྒྱལ་པོ་དང་སུམ་ཅུ་རྩ་གསུམ་གྱི་ལྷ་གཞན་དང་ཚངས་པའི་འཁོར་དུ་སྐྱེ་བའི་ལས་
བསགས་པ་ནི་མང་གི་འཁོར་ལོས་སྒྱུར་བའི་རྒྱལ་པོ་དང་བརྒྱ་བྱིན་དང་ཚངས་པ་ཆེན་པོར་སྐྱེ་བའི་ལས་བླངས་ཏེ་གནས་པ་ཉུང་བ་དང་ཉན་རང་གི་ས་ལ་གནས་པ་མང་གི་རྩེ་མོའི་འབྲས་བུ་སངས་རྒྱས་ཐོབ་པའི་
རྒྱུ་ལ་གནས་པ་ཉུང་བ་དང་། དེ་གཉིས་ཀྱི་རྒྱུ་ཁ་ཡར་བ་དང་ཚོགས་པའི་ཁྱད་ཡོད་དོ་ཞེས་ཨར་གསུངས་སོ། །སེར་སྣ་ལ་སོགས་དྲི་མ་གང་། །དེ་ནི་ཉོན་མོངས་སྒྲིབ་པར་འདོད། །ཅེས་པའི་ཕ་རོལ་ཏུ་ཕྱིན་

པའི་མི་མཐུན་པའི་ཕྱོགས་ཀྱི་སེམས་མི་སྐྱེ་བ་དང་། འཁོར་གསུམ་རྣམ་པར་རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད། །ཅེས་པའི་གཟུགས་ལ་སོགས་པ་དང་ལྡན་པར་རྟོག་པའི་སེམས་མི་སྐྱེ་བ་དང་།
འཇིག་ཚོགས་ལྟ་བར་ལྟ་བ་དྲུག་ཅུ་གཉིས་འདུས་ལྟར། ཕ་རོལ་ཕྱིན་པ་ཐམས་ཅད་འདིར་ནི་འདུས་པར་གསུངས་ཞེས་པས་ཕ་རོལ་ཏུ་ཕྱིན་པ་ཀུན་རྩེ་མོའི་ཡུལ་དུ་བསྡུས་པ་ཤེས་པ་དང་། དེ་དག་ཡུམ་དུ་འདུ་བའི་
ནི་དེའི་གཞན་འགྲུབ་པའི་རྒྱུར་གྱུར་པ་དང་། མི་མཐུན་ཕྱོགས་བཟློག་པ་ཞེས་པ་སངས་རྒྱས་ཡེ་ཤེས་འཆད་དོ། །འཕགས་པའི་གང་ཟག་བཞིའི་ཕུན་སུམ་ཚོགས་པ་ཐམས་ཅད་ཀྱི་རྒྱུ་རྩེ་མོའི་ཡུམ་ཐོབ་པ་དང་། 
དེ་བས་ཀྱང་ཡུམ་གྱི་ངོ་བོ་དང་ཡུམ་ལ་སོགས་པ་མི་དམིགས་པར་རྟོགས་པས་ཡང་དག་པར་རྫོགས་པའི་བྱང་ཆུབ་ལ་ཉེ་བར་གྱུར་པས་འཕེལ་བ་ཞེས་བྱ་བ་ཕྱི་གཙོ་བོར་གྱུར་པ་ལས་གཞན་ནང་གཙོ་བོར་གྱུར་
པ་བརྒྱད་དོ། །གསུམ་པ་མཇུག་བསྡུ་བ་ནི་མེ་ཏོག་ལ་སོགས་པ་ཞེས་སོགས་སོ། །བཟོད་པའི་རྩེ་མོ་ནི་དེ་ལྟར་ཞེས་སོགས་ཏེ་འདི་ལ་གཉིས་ལས་རྒྱུ་མཚན་ནི་ཀུན་མཁྱེན་ཉིད་གསུམ་མཚོན་བྱེད་ཀྱི་ཆོས་སེམས་

༄༅། །བསྐྱེད་ལ་སོགས་པ་སུམ་ཅུ་པོ་རྣམས་ཀྱི་ཡོངས་སུ་རྫོགས་པ་བླ་ན་མེད་པ་ལ་མ་མོས་པ་བསྡུས་པ་སྟེ། མདོ་ལས་བརྒྱ་བྱིན་གྱི་མེ་ཏོག་གཏོར་ནས་དགེ་བའི་རྩ་བ་འདིས་བྱང་ཆུབ་སེམས་དཔའི་ཐེག་
པ་ལ་གང་གིས་བླ་ན་མེད་པའི་བྱང་ཆུབ་ཏུ་དམིགས་པ་དེ་དག་གིས་སངས་རྒྱས་དང་རྣམ་མཁྱེན་དང་རང་འབྱུང་དང་ཟག་པ་མེད་པའི་ཆོས་རྣམས་ཡོངས་སུ་རྫོགས་པར་གྱུར་ཅིག་ཅེས་བརྗོད་པ་ལ་འཕགས་པས་རིམ་
པ་ལྟར་བསྟན་པ་དང་། རྣམ་མཁྱེན་ལམ་ཤེས་གཞི་ཤེས་གསུམ་གྱིས་རྒྱས་པར་བཤད་པར་མཛད་དོ། །རྒྱུ་མཚན་ཅན་ནི་རྒྱུ་དེ་ལས་གནས་སྐབས་ཐམས་ཅད་དུ་སེམས་ཅན་ཀྱི་དོན་ཡོངས་སུ་མི་གཏོང་བའི་བསྟན་པར་
འབྱུང་བའོ། །འགྲེལ་བར་སེམས་ཅན་གྱི་དོན་ཡོངས་སུ་མི་གཏོང་བའི་མཚན་ཉིད་ནི་ངེས་པར་བསྟན་པ་ཡིན་ནོ། །དེ་ལ་གསུམ་སྟེ། རྒྱུ་དང་། །གནས་སྐབས་དང་། །ངོ་བོའོ། །དང་པོ་ནི་དེ་ལྟར་རྩེ་མོ་ཐོབ་པའི་ཡང་
དག་པའི་ཐབས་ལ་མཁས་པའི་ཡོངས་ཀྱིས་ཞེས་སོ། །གཉིས་པ་ནི། ཞེས་སོགས་སོ། །གསུམ་པ་ནི་སྙིང་རྗེ་ཞེས་སོགས་སོ། །རྒྱུ་མཚན་ནི་རྣམ་པ་ཐམས་ཅད་ཞེས་སོགས་སོ། །ཆོས་མཆོག་གི་རྩེ་མོ་ནི་

གླིང་བཞིའི་འཇིག་རྟེན་གྱི་ཁམས་སྲང་ལ་གཞལ་བའི་སྲང་གྲངས་ཀྱི་ཚད་དང་། དེ་ཕར་ཞོག་སྟོང་སྤྱི་ཕུད་དང་སྟོང་གཉིས་དང་སྟོང་གསུམ་གྱི་སྟོང་ཆེན་པོ་སྲང་ལ་གཞལ་བའི་སྲང་གྲངས་ཀྱི་ཚད་དང་གྲངས་ཤེས་པར་
ནུས་པ་དཔེར་མཛད་ནས་ཆོས་མཆོག་གི་རྩེ་མོ་ཐོབ་པས་ཡུལ་སེམས་དང་པོ་བསྐྱེད་པ་དང་སྤྱོད་པ་ལ་ཞུགས་པ་དང་ཕྱིར་མི་ལྡོག་པ་དང་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་ཆེན་པོ་བཞིས་སེམས་
བསྐྱེད་པའི་དགེ་བའི་རྩ་བ་ལ་རྗེས་སུ་ཡི་རང་པའི་བསོད་ནམས་སྔ་མ་བས་མང་པོར་བསྟན་པ་ཉིད་ཀྱིས་མདོ་ནས་ཏིང་ངེ་འཛིན་ཡོངས་སུ་བསྒྲགས་པ་ཡིན་ནོ། །སྟོང་གསུམ་གྱི་འགྲེས་ནི་ཉི་ཁྲི་ནས་ཆུའི་ཕུང་པོ་
སྐྲའི་རྩེ་མོ་བརྒྱར་གཤགས་པས་བླངས་པའི་ཐིག་པ་བགྲངས་པར་ནུས་པ་དཔེར་བྱས་སོ། །སྡུད་པ་ལས་མི་ལྡོག་བྱང་ཆུབ་མཆོག་ལ་ཞུགས་པའི། །སེམས་བསྐྱེད་པ་ལ་བསམ་པ་ཐག་པས་ཡི་རང་བ། །སྟོང་
གསུམ་རི་རབ་སྲང་ལ་བཞལ་བའི་ཚད་གཟུང་རུང་། །རྗེས་སུ་ཡི་རང་དགེ་བ་དེ་ནི་དེ་ལྟ་མིན་ཞེས་སོ། །ཏིང་འཛིན་ནི་རྗེས་སུ་ཡི་རང་ཉིད་དམིགས་པ་ལ་རྩེ་གཅིག་པས་དེ་སྐད་བརྗོད་དོ། །

༄༅། །འགྲེལ་བར་སྦྱིན་པ་གཏོང་བ་ན་འཁོར་གསུམ་མི་དམིགས་པ་ལ་རྩེ་གཅིག་པ་ལྟ་བུ་ལ་སོགས་པ་ནི་ཕ་རོལ་ཏུ་ཕྱིན་པ་ལ་སོགས་པ་ཐམས་ཅད་ཀྱི་ངོ་བོ་ཉིད་ཀྱི་ཏིང་ངེ་འཛིན་གྱི་བསོད་ནམས་དང་ཡེ་
ཤེས་ཀྱི་ཚོགས་གླིང་བཞི་པ་ལ་སོགས་པ་སྟོང་ཆེན་པོའི་འཇིག་རྟེན་གྱི་ཁམས་རྣམས་སྲང་ལ་གཞལ་བའི་ཚད་ཀྱིས་སོ་སོར་དཔེར་མཛད་ནས་མཚོན་ནོ། །དེ་རྣམས་སྲང་ལ་གཞལ་བའི་ཚད་ཤེས་པར་མི་ནུས་
སོ་ཞེ་ན། དཔག་ཚད་ལ་སོགས་པའི་ཚད་སྲིད་པ་ནི་འདོམ་གང་ལྟ་བུ་སྲང་ལ་གཞལ་བའི་ཚད་ཀྱིས་བསྒྲེས་པས་གཞལ་བར་ནུས་སོ་ཞེས་སོ། །འགྲེལ་ཆེན་ལས་རྣལ་འབྱོར་པ་མངོན་པར་ཤེས་པ་དང་ལྡན་པས་
ཤེས་སོ་ཞེས་བཤད་དོ། །དེ་མཉམ་པའི་དཔེའམ་ཞེ་ན་དེ་དག་ལས་སོ་ཞེས་སོགས་སོ། །གཉིས་པ་ཐུན་མོང་གི་མཇུག་བསྡུ་བ་རྟགས་ལ་སོགས་ཞེས་སོགས་སོ། །གཉིས་པ་མཐོང་ལམ་གྱི་རྩེ་མོ་ལ་གསུམ་སྟེ།
སྤང་བྱ་རྣམ་པར་རྟོག་པ་དང་། འབྲས་བུ་བྱང་ཆུབ་ཆེན་པོ་དང་། མཐོང་བའི་ལམ་དངོས་སོ། །དང་པོ་ལ་བསྟན་བཤད་བསྡུ་བ་གསུམ་ལས། དང་པོ་ལ་གཉིས་ལས་གཟུང་རྟོག་བསྟན་པ་ནི་ངེས་པར་འབྱེད་ཞེས་

སོགས་ཏེ། འདི་ལ་བཞི་སྟེ། ཡུལ་དང་། ངོ་བོ་དང་། དབྱེ་བ་དང་། ལོག་ཤེས་སུ་བསྒྲུབ་པའོ། །དང་པོ་ནི་བྱང་ཆུབ་སེམས་དཔའི་ལམ་འབྲས་བུ་དང་བཅས་པ་བྱང་ཆུབ་སེམས་དཔས་བླང་བར་བྱ་བ་འཇུག་པའི་
ཕྱོགས་དང་། ཉན་རང་གི་ལམ་འབྲས་བུ་དང་བཅས་པ་བྱང་ཆུབ་སེམས་དཔས་དོར་བར་བྱ་བ་ལྡོག་པའི་ཕྱོགས་སོ། །གཉིས་པ་ངོ་བོ་ནི་གཟུང་བ་ནི་གཟུང་བའི་རྣམ་རྟོག་ཅེས་ཏེ་སྔ་མ་ལ་བླང་བར་བྱའོ་ཞེས་གཟུང་
བར་རྟོག་པའོ། །ཡང་ལ་ཡུལ་གཟུང་བ་ཡིན་པས་ཀྱང་ངོ། །དེ་དག་མི་མཐུན་ཕྱོགས་ཇི་ལྟར་ཡིན་སྙམ་ན། བཟང་ངན་གང་དུ་ཞེན་ཀྱང་བ་བྱང་ཆུབ་སེམས་དཔའི་སྤང་བྱ་ཡིན་ཏེ་སྒྲོག་བཞིན་ནོ། །གསུམ་པ་ནི་
གཟུང་རྟོག་དེ་དགུའི་བདག་ཉིད་དོ། །གཉིས་ཀ་བསྡོམ་པ་ལའམ་ཞེ་ན་སོ་སོར་ཞེས་སོ། །བཞི་པ་ནི་ཡུལ་ཇི་ལྟ་བ་བཞིན་མིན་པའི་བདག་ཉིད་དག་ཏུ་ཤེས་པར་བྱའོ་ཞེས་སོ། །འགྲེལ་བར་བྱང་སམས་
ནི་ཆོས་ཐམས་ཅད་མི་དམིགས་པར་རྟོགས་པའོ། །ཉན་ཐོས་ལ་སོགས་པའི་ཆོས་ནི་མི་རྟག་པ་ལ་སོགས་པས་དམིགས་པའོ། །ཡུལ་ཇི་ལྟར་གནས་པ་བཞིན་འཛིན་པ་མ་ཡིན་པའི་རང་གི་ངོ་བོ་དག་ཏུ་ཤེས་པར་

༄༅། །བྱའོ༑༑དེའི་རྒྱུ་མཚན་ནི་དངོས་པོ་དང་མ་འབྲེལ་ཏེ་མི་མཐུན་པར་འཇུག་པ་ཉིད་ཀྱིས་ཕྱིན་ཅི་ལོག་ཏུ་ཞེན་པའི་ཕྱིར་རོ། །གཉིས་པ་འཛིན་རྟོག་བསྟན་པ་ནི་དེ་ཡང་ཞེས་སོགས་ཏེ། འདི་ལ་ལྔ་སྟེ།
ཡུལ་དང་། ངོ་བོ་དང་། །གཉིས་སུ་འབྱེད་པའི་རྒྱུ་མཚན་དང་། །དབྱེ་བ་དང་། ལོག་ཤེས་སུ་བསྒྲུབ་པའོ། །དང་པོ་ནི་རྟག་གཅིག་ལ་སོགས་པའི་རྫས་སུ་གྲུབ་པའི་འཛིན་པ་གཅིག་ཡོད་པར་རྟོག་པ་ནི་སེམས་ཅན་
རྫས་སུ་ཡོད་པའི་རྟེན་ཅན་གྱི་རྟོག་པའོ། །ཡུལ་དགུ་ལ་རྫས་སུ་ཡོད་པའི་གང་ཟག་ནི་འཛིན་པ་པོ་མ་ཡིན་གྱི་ཕུང་པོ་ལྔའི་རྒྱུན་ལ་བཏགས་པའི་རང་བཞིན་གྱིས་འཛིན་པ་པོ་གཅིག་ཡོད་པར་རྟོག་པ་བཏགས་པར་སློང་
བའི་རྟེན་ཅན་གྱི་རྟོག་པའོ། །གཉིས་པ་ནི་ཡུལ་དགུ་པོའི་འཛིན་པ་པོ་ཡིན་ནོ་ཞེས་ཕྱིན་ཅི་ལོག་པར་རྟོག་པའོ། །གསུམ་པ་ནི་སོ་སོའི་སྐྱེ་བོ་ལ་རྟག་གཅིག་ལ་སོགས་གང་ཟག་རྫས་སུ་འཛིན་པ་ཤས་ཆེར་ཡོད་ལ།
སྐད་ཅིག་རྡུལ་ཕྲན་ལ་རྟག་པར་ཞེན་པ་ཉན་ཐོས་འཕགས་པ་ལ་ཤས་ཆེར་ཡོད་པས་དེའི་རྟེན་དུ་བཤད་དོ། །ས་བོན་བྱང་ཆུབ་སེམས་དཔའ་ལ་ཡོད་པས་དེའི་སྤང་བྱར་བཤད་དོ་ཞེས་མ་ཧ་གསུངས་པ་ནི་ལེགས་སོ་

གསུངས་སོ། །བཞི་པ་ནི་ངག་ཏུ་དེ་གཉིས་སུ་འདོད་ལ་དེ་དག་སོ་སོར་ཡུལ་གྱི་དབྱེ་བས་དགུའི་བདག་ཉིད་དོ། །ལྔ་པ་ནི་ཡུལ་དགུ་ཚན་གཉིས་པོ་གཟུང་བ་བདེན་པས་སྟོང་པར་བསྒྲུབས་པས་ཡུལ་ཅན་རྫས་སུ་
བཏགས་པའི་འཛིན་པ་ཡང་བདེན་པས་སྟོང་པས་དེ་ལ་བདེན་པར་འཛིན་པའི་རྟོག་པ་ལོག་ཤེས་སུ་བསྒྲུབ་པ་ཡིན་གྱི་ཡུལ་སྣང་བ་ཙམ་དུ་ཡང་མེད་པར་བསྒྲུབས་པ་ནི་མ་ཡིན་ནོ། །དེ་ཡང་རྫས་དང་རྟག་པར་ཡོད་
པའི་སེམས་ཅན་གཉིས་པོས་གཟུང་བར་བྱ་བའི་དོན་དགུ་པོ་ཁོང་གཉིས་ཀྱིས་ཇི་ལྟར་གཟུང་བ་དེ་བཞིན་དུ་མེད་པའི་ཕྱིར་དེ་བཞིན་དུ་ཡུལ་ཅན་བདེན་པ་གང་གིས་འཛིན་པར་འདོད་ཡུལ་བདེན་པ་གང་གི་ཡང་
འཛིན་པར་མི་འཐད་པ་དེ་ལྟར་འཛིན་པ་གཉིས་པོ་དེ་དག་ཡུལ་བདེན་པ་འཛིན་པའི་ངོ་བོ་སྟོང་པའི་མཚན་ཉིད་དོ། །དོན་ནི་ཁོང་གཉིས་ཀྱིས་ཡུལ་བདེན་པར་མ་གྲུབ་པ་ན་དེ་གཉིས་བདེན་པ་འཛིན་བྱེད་དུ་མི་
འགྲུབ་ལ་རྟོག་པས་བདེན་པར་འཛིན་པས་ལོག་ཤེས་སུ་གྲུབ་བོ། །འགྲེལ་པའི་གེགས་བྱེད་པ་ནི་མཐོང་ལམ་སྐྱེ་བའོ། །ངེས་འབྱེད་ཆ་མཐུན་གྱི་རྟོགས་པ་དང་ཁྱད་པར་ཅི་ཡོད་ཅེ་ན། སེང་བཟང་ལྟར་ན་

༄༅། །གཟུང་རྟོག་གི་དབང་དུ་བྱས་ན་སྔ་མ་ནི་ཀུན་ནས་ཉོན་མོངས་པ་དང་། གཉེན་པོ་གཉིས་ཡིན་ལ་གཉེན་པོའི་གཞི་གཅིག་པུ་ལ་བྱང་སེམས་བླང་དོར་གཉིས་སུ་བྱེད་པ་ཡིན་ནོ། །ཡང་སྔ་མ་ནི་ངེས་
འབྱེད་ཆ་མཐུན་དང་མཚུངས་ལྡན་ཉན་རང་ལས་ཁྱད་པར་དུ་འཕགས་པའི་ཆ་ནས་ཡིན་ལ་འདི་ནི་མཐོང་ལམ་རྩེ་མོ་མཚོན་པའི་ཆ་ནས་ཡིན་ནོ། །སྔ་ཕྱི་གཉིས་ཀའི་གཉེན་པོ་ནི་མཐོང་ལམ་ཡིན་ནོ། །རྒྱས་པར་།
བཤད་པ་ལ་གཉིས་ལས། གཟུང་རྟོག་ལའང་གཉིས་ལས་དང་པོ་ནི་གཟུང་བའི་ཞེས་སོགས་ཏེ་འདི་ལ་བཞི་སྟེ། ཡུལ་དང་། ངོ་བོ་དང་། དབྱེ་བ་དང་། གཉེན་པོའོ། །དང་པོ་ནི་དོན་དམ་པར་ཡུལ་ཅན་བདེན་པས་
ཡུལ་བདེན་པ་ལ་རྟོགས་པས་ཐ་སྙད་དུ་རྟོགས་པའི་ངོ་བོ་ཉིད་དང་ས་བརྒྱད་པ་ལ་སོགས་གསུམ་པ་རྣམ་པ་ཐམས་ཅད་དུ་སངས་རྒྱས་ཀྱི་རིགས་སུ་ངེས་པ་དང་། ལམ་སྔ་མ་བསྒོམས་པས་ཕྱི་མ་འགྲུབ་པ་དང་།
ཤེས་པ་མཐོང་སྒོམ་གྱི་ཡེ་ཤེས་སོ། །དམིགས་པ་ནི་གཉེན་པོའི་རྟོགས་བྱ་སྣང་ཡང་བདེན་པར་སྟོང་པ་ལ་མ་འཁྲུལ་པ་དང་། མི་མཐུན་ཕྱོགས་སྤོང་བ་དང་གཉེན་པོ་འཕེལ་བར་བྱེད་པ་དང། མཁྱེན་གསུམ་མི་

ཤེས་པའི་དྲི་མ་དང་བྲལ་བས་རང་གིས་མཁྱེན་གསུམ་རྟོགས་པ་དང་། ཉན་རང་གི་ས་ཐག་སྲིང་བར་བྱེད་ཅིང་རང་གི་ལམ་རྒྱུན་དང་ལྡན་པར་འཇུག་པ་དང་། ལས་ནི་ཕྲིན་ལས་ཏེ་སེམས་ཅན་མངོན་མཐོ་ངེས་
ལེགས་ལ་འགོད་པ་དང་། །བྱ་བའི་འབྲས་བུ་ནི་བྱེད་པ་པོ་བྱང་ཆུབ་སེམས་དཔའ་ལམ་ལ་བཀོད་པའི་བྱ་བའི་འབྲས་བུ་མྱང་འདས་ལ་འགོད་པའོ། །གཉིས་པ་ནི་རྣམ་རྟོག་སྟེ་ཡུལ་དགུ་ལ་ཞེན་པའོ། །གསུམ་པ་ནི་།
དེ་ནི་རྣམ་པ་དགུར་འདོད་ཅེས་སོ། །འགྲེལ་པར་རྟེན་ཡུལ་ལོ། །བཞི་པ་ནི་མཐོང་བའི་ལམ་གྱི་སྦྱོར་བའི་གནས་སྐབས་ནི་དེ་རྟོགས་པ་ཐོབ་ལ་ཡོངས་སུ་མ་རྫོགས་པའོ་ཞེས་འབུམ་པ་གསུངས་པ་མི་འཐད་དོ། ། 
སེང་བཟང་མཐོང་ལམ་དངོས་ལ་མི་འདོད་པས་དེས་ན་ཡོན་དང་བྱེད་པ་མ་རྫོགས་པ་ལ་བྱའོ་དགེ་བཤེས་པ་གསུངས་སོ། །རྟོགས་པ་དང་པོ་འདི་ཡུལ་བྱང་ཆུབ་སེམས་དཔའི་རྒྱུད་ལ་སྐྱེ་བ་མི་སྤོང་གི་དེ་ལ་བདེ་པར་
 ཞེན་པའི་རྟོག་པ་སྦྱོང་བ་ཡིན་ནོ། །གཉིས་པ་ནི་གཟུང་བའི་ཞེས་སོགས་ཏེ་དེ་ལ་བཞི་ལས་ཡུལ་ནི་སྲིད་དང་ཞེས་སོགས་ཏེ་ཤེས་རབ་དང་སྙིང་རྗེ་དང་བྲལ་བས་སྲིད་དང་ཞི་བར་མཚན་མར་འཛིན་པར་ལྟུང་བའི་ཕྱིར་

༄༅། །རང་གཞན་གྱི་དོན་གྱི་རྟོགས་པ་དམན་པ་དང་ཡུམ་གྱི་ཡོངས་སུ་འཛིན་པ་མེད་པ་ཡིན་ཏེ། མདོ་ལས་ཁྱིམ་ཐབས་དཔའ་བོས་མ་བསྲུངས་པའི་བུད་མེད་ནི་སྐྱེས་བུ་ཕྱོ་མ་རྣམས་ཀྱིས་རླགས་རྙེད་པ་ལྟར་
ཡུམ་དང་བྲལ་བའི་ཕ་རོལ་ཏུ་ཕྱིན་པ་ལྔ་ནི་བདུད་དང་བདུད་ཀྱི་རིགས་ཀྱིས་རླགས་རྙེད་པར་འགྱུར་རོ་ཞེས་ལྔ་པོ་ཉན་རང་གི་ལམ་མཚོན་པའོ། །ལམ་གྱི་རྣམ་པ་ཚང་བ་ནི་སྒྲིབ་པ་གཉིས་སྤོང་བ་ཡིན་པ་ལས་ཉན་ཐོས་
ལ་ཤེས་སྒྲིབ་དང་རང་རྒྱལ་ལ་དེའི་ཕྱོགས་གཅིག་འཛིན་རྟོག་གི་གཉེན་པོ་མ་ཚང་པ་དང་། ལམ་གྱི་གནས་སྐབས་ཐམས་ཅད་གདམས་ངག་གཞན་གྱིས་བསྟན་པའི་རྐྱེན་གྱིས་འབྲས་བུ་ཐོབ་པར་འགྲོ་བ་དང་། ཇི་སྐད་
བཤད་པའི་ཆེད་དུ་བྱ་བ་ལོག་སྟེ་མི་བྱེད་པར་རང་ཉིད་ཞི་བའི་ཆེད་དུ་བྱེད་པ་དང་། ཉོན་སྒྲིབ་ཙམ་གྱི་གཉེན་པོ་བྱེད་པས་ཉི་ཚེ་བ། ཆོས་ཀྱི་དངོས་པོར་དམིགས་པ་ཉིད་ཀྱིས་རྒྱུན་ཞུགས་ནས་དགྲ་བཅོམ་གྱི་བར་
གཟུང་འཛིན་གྱི་རྟོགས་པ་སྣ་ཚོགས་པ་དང་། ཤེས་སྒྲིབ་མ་སྤངས་པས་རྣམ་མཁྱེན་ལ་དང་བོ་འཇུག་མི་ཤེས་ལ་དེ་མ་ཤེས་པས་ཕྱིས་རྒྱུན་དུ་གནས་མི་ཤེས་པ་དང་། ཐེག་པ་ཆེན་པོ་ནི་ལམ་ཐམས་ཅད་སྡུད་པར་བྱེད་

པ་ཡིན་པས་འབྲས་བུ་བྱང་ཆུབ་གསུམ་ཀ་འཐོབ་པར་བྱེད་པ་ཡིན་ལ། ཉན་རང་གི་དེ་ལྟར་མ་ཡིན་པས་རང་གི་མྱང་འདས་ཙམ་ཐོབ་པས་སངས་རྒྱས་ཀྱི་འོད་ཟེར་གྱིས་བསྐུལ་ནས་དུས་ཕྱིས་རྣམ་མཁྱེན་གྱི་མྱང་འདས་
ཐོབ་པར་བྱ་བ་ཡིན་པས་མྱང་འདས་ཐམས་ཅད་ཀྱི་རྗེས་ལ་འགྲོ་བའོ། །གཉིས་པ་ངོ་བོ་ནི་རྣམ་རྟོག་གོ །གསུམ་པ་ནི་དགུའི་བདག་ཉིད་འདི་བྱང་ཆུབ་སེམས་དཔའ་ལྡོག་པར་བྱ་བའི་ཕྱོགས་ལ་དམིགས་པས་
དེའི་རྟེན་ཅན་དེ་ཡུལ་དགུ་པོ་འདི་ཉན་ཐོས་ལ་སོགས་པའི་རྒྱུད་ལ་འབྱུང་ལ་དེ་རྟོགས་པའི་རྟོག་པ་ནི་བྱང་ཆུབ་སེམས་དཔའ་ལ་སྐྱེ་བ་ཡིན་ནོ། །འགྲེལ་པར་ཤེས་རབ་དང་བྲལ་བས་གཉིས་ཀར་ལྟུང་མི་ནུས་ཀྱི་
གང་རུང་འཁོར་བར་ལྟུང་ཞིང་སྙིང་རྗེ་དང་བྲལ་བས་མྱང་འདས་སུ་ལྷུང་བ་ལའང་སྦྱར་རོ་གསུངས་སོ། །བཞི་པ་གཉེན་པོ་ནི་མཐོང་བའི་ལམ་གྱི་ཞེས་སོགས་ཏེ་ཡོན་ཏན་དང་བྱེད་པ་རྫོགས་པའི་གནས་སྐབས་
སོ། །གཉིས་པ་འཛིན་རྟོགས་ལའང་གཉིས་ལས་གང་ཟག་རྫས་འཛིན་གྱི་རྟོག་པ་རྒྱས་བཤད་ནི་སོ་སོ་སྐྱེ་བོ་ཞེས་སོགས་ཏེ། འདི་ལ་བཞི་སྟེ། ཡུལ་དང་། ངོ་བོ་དང་། དབྱེ་བ་དང་། གཉེན་པོའོ། །དང་པོ་ནི་

༄༅། །ཀུན་རྫོབ་ཏུ་ཡུམ་ནི་ཡོན་ཏན་འཛིན་ཅིང་སྐྱོན་འདོར་བ་ཡིན་ནོ། །དེའི་རྒྱུ་ནི་དོན་དམ་པར་ཆོས་གང་ཡང་ཡིད་ལ་མི་བྱེད་པར་ཡིད་ལ་བྱེད་པའོ། །ཡང་དག་པར་ཡིད་ལ་བྱེད་ན་འཛིན་འདོར་མི་བྱེད་
ཀྱི་སྟེང་དུ་ཁམས་གསུམ་དང་འབྲེལ་ཞིང་དེར་སྐྱེ་བའོ། །མདོ་ལས་ཡིད་ལ་བྱེད་པས་ནི་འདོད་པའི་ཁམས་ལ་སོགས་པ་དང་འདྲེ་བར་གསུངས་སོ། །ཆོས་ཅན་གང་ལ་ཡང་མི་གནས་པས་ཆོས་ཉིད་སྟོང་ཉིད་ལ་
གནས་པའོ། །གཟུགས་ནས་རྣམ་མཁྱེན་གྱི་བར་ལ་མངོན་པར་མ་ཞེན་པ་ཉིད་ལ་ཞེན་པའི་སྒྲས་བསྟན་ནོ། །བདག་མེད་པས་ཆོས་ཐམས་ཅད་བཏགས་པ་ཙམ་མོ། །འཁོར་གསུམ་དུ་མ་ཞེན་ཅིང་ཕར་ཕྱིན་དྲུག་
ལ་ནན་ཏན་བྱེད་པ་ལ་ཆགས་པའི་སྒྲས་བསྟན་ནོ། །འཁོར་འདས་མཉམ་ཉིད་དུ་བསྒོམས་པས་སྤང་བྱའི་གཉེན་པོ་དང་། ཡུམ་དང་བྲལ་ན་ལྔ་བོས་ཇི་ལྟར་འདོད་པ་བཞིན་ཉན་རང་གི་ལམ་དུ་འགྲོ་བ་ཉམས་ཤིང་
མི་ནུས་པའོ། །གཉིས་པ་ནི་དེ་ལྟར་ཡུལ་དགུ་ཕོ་ལ་གང་ཟག་གི་རྫས་སུ་འཛིན་པར་ཞེན་པའོ། །འཛིན་རྟོག་དང་པོ་ཤེར་བྱ་ཞེས་སོ། །སྤྱིར་ན་རྟོག་པ་སྤོང་བ་ནི་དམིགས་རྣམ་མི་དམིགས་པར་རྟོགས་པས་

སྤོང་ལ། མཐོང་ལམ་རྣམ་པར་མི་རྟོག་པའི་ངོ་ན་རྟོག་པའི་དམིགས་རྣམས་གང་ཡང་མི་དམིགས་པས་དེ་སྤོང་བ་ཡིན་ནོ། །རྟོག་འདི་དག་སོ་སོའི་སྐྱེ་བོའི་དང་ཉན་རང་གི་རྒྱུད་ལ་ཡོད་མེད་ཀྱི་བྱང་སེམས་ལམ་གྱི་
སྤང་བྱར་ཡོད་པས་སྤང་བྱ་རྟོགས་པ་ཐུན་མོང་མ་ཡིན་པའོ། །གཉེན་པོ་དང་འབྲས་བུ་ཡང་ཐུན་མོང་མ་ཡིན་པ་ཡིན་ནོ་གསུངས་སོ། །གསུམ་པ་དབྱེ་བ་ནི་རྣམ་པ་དགུ་ཞེས་སོ། །བཞི་པ་གཉེན་པོ་ནི་མཐོང་བའི་
ལམ་ཞེས་སོགས་སོ། །འཛིན་རྟོག་གཉིས་པ་ནི་འཛིན་པའི་རྣམ་པར་ཞེས་སོགས་སོ། །འདི་ལ་བཞི་ལས་ཡུལ་ནི་རང་གཅིག་པུར་ཞི་བར་ངེས་པར་འབྱུང་བས་སྔར་བཤད་པའི་ཆེད་དུ་བྱ་བ་ཇི་ལྟ་བ་བཞིན་
ངེས་པར་མི་འབྱུང་བ་དང་ཉན་རང་གི་རང་གཅིག་པུ་ཞི་བའི་ལམ་མེད་པས་རྣམ་མཁྱེན་གྱི་ལམ་ལ་ལམ་མ་ཡིན་པར་འཛིན་པ་དང་། ཀུན་རྫོབ་ཏུ་རྒྱུ་འགག་པ་ན་འབྲས་བུ་སྐྱེ་བ་སྟེ། མདོ་ལས་ཆོས་གང་ཡང་
སྐྱེ་བར་བྱེད་པའམ་འགག་པར་བྱེད་པ་མ་ཡིན་ཞེས་གསུངས་པ་ནི་དོན་དམ་ལ་དགོངས་པའོ། །ལམ་བསྒོམ་པ་ལ་བར་ཆད་མེད་པས་ལམ་གྱི་དངོས་པོ་རྒྱུ་དང་ལྡན་པས་འཇུག་པ་དང་། ལམ་བསྒོམ་པ་ལ་བར་ཆད་

༄༅། །ཡོད་པས་དངོས་པོ་རྒྱུ་དང་མི་ལྡན་པར་འཇུག་པའོ། །བྱ་ནམ་མཁའ་ལ་རྟེན་མེད་ཀྱང་མི་ལྷུང་བར་གནས་པ་ལྟར། ཤེས་རབ་ཀྱི་ངོ་ནས་གཟུགས་ལ་སོགས་པར་མི་དམིགས་པས་གང་དུ་ཡང་མི་
གནས་པ་དེ་ཉིད་ལ་བློས་རྒྱུན་དུ་གནས་པའོ། །སེམས་བསྐྱེད་དང་སྙིང་རྗེ་ལ་སོགས་པར་ཉན་རང་གི་རིགས་འཛིན་པའི་དང་དོན་དུ་གཉེར་བ་མེད་པ་ནི་མདོ་ལས་ཆོས་ཐམས་ཅད་ལ་དབང་ཐོབ་པར་འདོད་བས་ཡུམ་
ལ་བསླབ་པར་བྱ་ཞེས་པ་ཀུན་རྫོབ་ཏུ་ཡིན་ལ་འདིར་དོན་དམ་པར་དེ་བཞིན་ཉིད་ལས་ཁྱད་པར་དུ་འཕགས་པའི་ཆོས་མེད་པས་དེ་ལའང་དོན་དུ་གཉེར་བ་མེད་པའོ། །རྒྱུ་མེད་པ་ནི་མདོ་ལས་དཔེར་ན་རྒྱ་མཚོ་ཆེན་
བོ་ནི་ཆུ་རླུང་ཐམས་ཅད་ཀྱི་སྒོའོ། །དེ་བཞིན་དུ་ཡུམ་ཡང་ཆོས་ཐམས་ཅད་ཀྱི་སྒོ་སྟེ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་འདི་ཉིད་ལ་བསླབ་པར་བྱའོ་ཞེས་ཡུམ་འཕགས་པ་ཐམས་ཅད་ཀྱི་རྒྱུར་
བཤད་པ་ནི་ཀུན་རྫོབ་ཏུ་ཡིན་ལ་རྒྱུ་མེད་པ་ནི་དོན་དམ་པར་ཡིན་ནོ། །ཕྱིར་རྒོལ་བ་བར་ཆད་བདུད་བཞི་དང་ས་གཉིས་དམིགས་ཞེས་སོ། །ས་ཐམས་ཅད་ལ་སྦྱར་རོ། །གཉིས་པ་ངོ་བོ་ནི་ཡུལ་དགུ་པོ་ལ་

 བཏགས་པའི་སྐྱེས་བུ་འཛིན་པ་པོ་ཡིན་ནོ་ཞེས་རྟོགས་པའོ། །འགྲེལ་པར་སེར་སྣ་མཚོན་པའི་ཕར་ཕྱིན་དྲུག་གི་མི་མཐུན་ཕྱོགས་སོ་འབུམ་པ་ཟེར་རོ། །མ་ཧ་དང་ཊི་ཀ་ལས་སེར་སྣའི་དངོས་པོར་མངོན་པར་
ཞེན་པའོ། །གསུམ་པ་དབྱེ་བ་ནི་རྣམ་པ་དགུ་ཞེས་སོ། །བཞི་པ་གཉེན་པོ་ནི་མཐོང་བའི་ཞེས་སོགས་སོ། །གསུམ་པ་མཇུག་བསྡུ་བ་ནི་དེ་ལྟར་ན་བར་སྐབས་ཀྱི་ཞེས་སོགས་ཏེ་རྟོགས་པ་བཞི་ཉིད་ལས་རེ་རེ་
ལ་ཡང་དགུ་དགུ་ཡིན་ལ། དེ་སྤོང་བའི་གཉེན་པོ་ཡང་རེ་རེ་ཞེས་པ་ལ་ཡུལ་དུ་རྟོག་པ་ནི་སོ་སོར་ཐ་དད་པ་དང་གཅིག་པ་གཉིས་ཀར་འགྱུར་སྲིད་ལ། གཉེན་པོ་ནི་གཟུང་འཛིན་གྱི་རྟོག་པ་དང་པོ་དགུ་གཉིས་
བཅོ་བརྒྱད་པོ་མཐོང་བའི་ལམ་གྱི་སྦྱོར་བའི་གནས་སྐབས་ཀྱི་སྤང་བྱ་ཞེས་དང་། ཕྱི་མ་གཉིས་འཇུག་པའི་གནས་སྐབས་ཀྱི་སྤང་བྱ་ཞེས་གཉེན་པོ་བཅོ་བརྒྱད་ངོ་བོ་གཅིག་པར་འདུག་གོ་ཞེས་སོ། །རྟོག་པ་འདི་
དག་བཅུར་འདུ་སྟེ། རྒྱུན་ལས། རྒྱལ་བའི་སྲས་རྣམས་ཀྱི་ནི་ཡོད་དང་མེད་པ་དང་། །སྒྲོ་འདོགས་སྐུར་པའི་རྟོག་དང་གཅིག་དང་དུ་མ་ཉིད། །རང་དང་ཁྱད་པར་རྟོག་དང་མིང་དོན་ཇི་བཞིན་དུ། །མངོན་།

༄༅། །པར་ཞེན་པའི་རྟོག་པ་འདི་དག་ཡང་དག་སྤང་བར་བྱ། །ཞེས་སོ། །གཉིས་པ་བྱང་ཆུབ་ཆེན་པོ་ལ་གསུམ་སྟེ། རྒྱུ་དང་། ངོ་བོ་དང་། རྒྱུའི་བྱེད་པའོ། །དང་པོ་ནི་དེ་ལྟར་མཐོང་བའི་ལམ་ལ་ཞེས་
སོགས་ཏེ། བྱང་ཆུབ་ནི་མཐོང་ལམ་མ་ཡིན་གྱི་སངས་རྒྱས་ཉིད་ཡིན་ནོ། །བདག་བྱང་ཆུབ་ཀྱི་རྒྱུ་མཐོང་ལམ་ལ་གནས་ནས་གཞན་མཐོང་ལམ་སྦྱོར་ལམ་ཚོགས་ལམ་ལ་བཀོད་ནས་ལུང་བསྟན་དུ་རུང་བ་ལ་སོགས་
པར་བྱས་པ་དེའི་རྒྱུ་ཁྱད་པར་ཅན་ལ་འགོད་པའོ། །བྱང་ཆུབ་དེའི་རྒྱུ་ཡུམ་གྱི་གཞུང་གི་ཚིག་དང་དོན་གདུལ་བྱ་ལ་ཡོངས་སུ་གཏོད་པའོ། །དེ་ཡང་མདོ་ལས་བཅོམ་ལྡན་འདས་ཀྱིས་ཀུན་དགའ་བོ་ལ་གཏད་པས་
མཚོན་ནས་མཐོང་ལམ་པས་གདུལ་བྱ་སྣོད་དུ་རུང་བ་ལ་ཡུམ་གཏོད་པའོ་ཞེས་སོ། །བྱང་ཆུབ་དེ་ཐོབ་པའི་བར་ཆད་མེད་པའི་རྒྱུ་ཡུམ་རང་གིས་བསྒོམ་པ་དང་གཞན་ལ་སྟོན་པ་ལ་སོགས་པ་སྟོང་གསུམ་གྱི་སེམས་
ཅན་དགྲ་བཅོམ་པ་ལ་བཀོད་པའི་བསོད་ནམས་པས་མཐོང་ལམ་པའི་བྱང་སེམས་སྐད་ཅིག་ཙམ་ཡུམ་སྟོན་པ་བསོད་ནམས་མང་བར་གསུངས་པ་ཡིན་ནོ། །གཉིས་པ་ངོ་བོ་ལ་གཉིས་ཏེ། དོན་ལ་གནས་པའི་བྱང་

ཆུབ་ཆེན་པོའི་བོ་བོ་དང་། །རྟོག་པས་བཏགས་པའི་བྱང་ཆུབ་ལྟར་སྣང་དུ་སྒྲུབ་པའོ། །དང་པོ་ནི་གང་གི་ཞེས་སོགས་ཏེ་འདི་ལ་བསྟན་བཤད་གཉིས་ལས། དང་པོ་ལ་གསུམ་སྟེ། རྟོག་པས་བཏགས་པ་དགག་
པ་དང་། །དོན་ལ་གནས་པ་དགོད་པ་དང་། །དེ་ལ་རྩོད་པ་སྤང་པའོ། །དང་པོ་ནི་ཁ་ཅིག་དྲི་བ་དོན་དམ་པར་ངོ་བོ་ཉིད་མེད་པས་ཡེ་ནས་ཟད་པའི་ཟད་པ་དང་། ཡེ་ནས་སྐྱེ་བ་མེད་པའི་མི་སྐྱེ་བ་ལ་དེར་ཤེས་པའི་ཡེ་ཤེས་
ནི་ཆོས་ཅན། བྱང་ཆུབ་ཆེན་པོ་ཞེས་བྱ་བ་ཕྱིན་ཅི་མ་ལོག་པའི་བློ་མཐར་ཐུག་པ་ནི་བསྒྲུབ་བྱའོ། །ཤེས་བྱའི་གནས་ལུགས་ལ་དྲི་མ་ཡེ་ནས་ཟད་པ་དང་ཡེ་ནས་སྐྱེ་བ་མེད་པའི་ཕྱིར་ཞེས་པ་རྟགས་སོ། །ཆོས་ཅན་
ནི་རྣམ་འབྱོར་པའི་ཤེས་པ་ཡིན་ལ་རྟགས་ནི་དྲི་མའི་གནས་ལུགས་ལ་གྲུབ་པས་ཕྱོགས་ཆོས་མི་འགྲུབ་བོ་ཞེ་ན། རྟོགས་པ་གཅིག་གི་ཡུལ་དུ་གྲུབ་བདེ་གཅིག་པའི་དོན་བཀོད་པ་སྟེ། ཤེས་བྱའི་གནས་ལུགས་བརྗོད་
པས་ཤེས་བྱ་ཕྱིན་ཅི་མ་ལོག་པར་རྟོགས་པའི་ཕྱིར་རོ་ཞེས་པ་དོན་གྱི་བརྗོད་པ་ཡིན་ནོ། །ཡང་ན་ཡེ་ཤེས་དེ་གཉིས་ལས་མ་འདས་པས་ན་འབྲེ་ཟེར་རོ། །དེ་ནི་མི་འཐད་དེ་དོན་ནམ་བློ་གང་རྟགས་སུ་འགོད་དང་

༄༅། །བོ་ལྟར་ན་སྔར་གྱི་རྩོད་པ་སོ་ན་གནས་པས་ཕྱོགས་ཆོས་མེད་ལ། གཉིས་པ་ལྟར་ན་ཆོས་ཅན་དང་གཏན་ཚིགས་ལྡོག་པ་ཐ་དད་མེད་པས་མ་གྲུབ་པ་ཉིད་ཡིན་ནོ། །ཡང་བླ་མས་དྲི་བ་ཟད་པ་དང་
མི་སྐྱེ་བ་ལ་དེར་ཤེས་པ་ཙམ་པོ་ཆོས་ཅན། བྱང་ཆུབ་ཆེན་པོ་ཕྱིན་ཅི་མ་ལོག་པ་རྟོག་པ་ཡིན་ཏེ་དྲི་མ་ཡེ་ནས་ཟད་པ་དང་ཡེ་ནས་སྐྱོན་མེད་དུ་གནས་པ་ལ་དེར་རྟོགས་པ་ཤིན་ཏུ་རྣམ་དག་ཡིན་པའི་ཕྱིར་རོ་གསུངས་
པ་ནི་མི་འཐད་དེ་དྲི་མ་ཡེ་ནས་ཟད་པ་དང་ཡེ་ནས་སྐྱེ་མེད་དུ་གནས་སམ་མི་གནས་དང་པོ་ལྟར་ན་གཉེན་པོ་དོན་མེད་པར་འགྱུར། གཉིས་པ་ལྟར་ན་བྱང་ཆུབ་ཆེན་པོ་ལོག་ཤེས་སུ་ཐལ་ལོ། །གཉིས་པ་ནི་དྲི་མ་
ཟད་པ་དང་མི་སྐྱེ་བའི་ཡེ་ཤེས་ཆོས་ཅན་བྱང་ཆུབ་ཆེན་པོ་ཞེས་བརྗོད་དེ་དྲི་མ་ཡང་དག་པར་ཟད་པ་མེད་པ་དང་སྐྱེ་བ་མེད་པ་དེར་རྟོགས་པའི་བློ་མཐར་ཐུག་པའི་ཕྱིར་རོ་ཞེས་པ་རྟགས་སོ། །གསུམ་པ་ནི་ཆོས་
ཅན་དང་རྟགས་ལ་ཐ་དད་མེད་དོ་ཞེ་ན་མ་ཡིན་ཏེ་ཆོས་ཅན་ནི་ཟད་པ་དང་མི་སྐྱེ་བའི་ཡེ་ཤེས་ཙམ་པོ་ཡིན་ལ། རྟགས་ནི་ཡང་དག་པར་དྲི་མ་ཟད་མེད་སྐྱེ་མེད་དུ་རྟོགས་པ་མཐར་ཐུག་ཡིན་པས་ཐ་དད་དོ། །གཉིས་པ་

ལ་གཉིས་ཏེ། རྩ་བའི་ཚིག་གི་དོན་བཤད་པའི་སྒོ་ནས་རྟགས་དགོད་པ་དང་། ཕྱོགས་ཆོས་སྒྲུབ་པའོ། །དང་པོ་ནི་དྲི་མ་རྣམས་ཟད་པ་དང་མི་སྐྱེ་བའི་ཤེས་པ་ཆོས་ཅན་ཆོས་ཐམས་ཅད་ནས་བརྗོད་བདེའི་བར་དུ་
བསྒྲུབ་བྱ་སྟེ་འདིའི་སོགས་མེད་པ་ན་ལེགས་ཏེ་སོགས་ཁོངས་ནས་གཟུགས་སྐུ་གཉིས་བསྡུ་དགོས་པ་ལས་སྐབས་དང་མི་འགྲིག་སྟེ་ད་ལྟ་ཡེ་ཤེས་བྱང་ཆུབ་ཆེན་པོར་སྟོན་པ་ལ་དེ་དག་གཟུགས་ཀྱི་རང་བཞིན་ཡིན་།
པས་སོ། །འབུམ་པའི་དཔེའང་མེད་ཅེས་གསུངས་སོ། །ཡོད་ཀྱང་གཟུགས་སྐུ་གཉིས་ཀྱང་ཡེ་ཤེས་ཉིད་ལ་འཇོག་པ་ལྟར་ན་སྐྱོན་མེད་དོ། །རྟགས་ནི་འགག་པ་དང་སྐྱེ་བ་མེད་པར་རྟོགས་པའི་ཕྱིར་གསུངས་ཀྱང་
ཡང་དག་ཅེས་པ་བསྣན་ནོ། །གཉིས་པ་ལ་གཉིས་ཏེ། དྲི་མ་ཆོས་ཅན་དུ་བཞག་ནས་སྐྱེ་འགག་མེད་པར་བསྒྲུབ་པ་དང་། ཆོས་དབྱིངས་ཆོས་ཅན་དུ་བཞག་ནས་སྐྱེ་འགག་མེད་པར་བསྒྲུབ་པའོ། །དང་པོ་ནི་
ཉོན་མོངས་པ་ནས་རྣམས་ནི་ཞེས་པའི་བར་ཆོས་ཅན་ནོ། །བསྒྲུབ་བྱ་ནི་འགག་པ་དང་སྐྱེ་བ་མེད་དེ་ཟེར་ཡང་དྲི་མ་ལ་སྐྱེ་འགག་མངོན་སུམ་གྱིས་གྲུབ་པས་དམ་བཅའ་ལ་བསལ་བ་འབབ་པས་ཕྱོགས་ཆོས་མི་

༄༅། །འགྲུབ་པས་ཡང་དག་པ་ཞེས་པ་བསྣན་ནོ། །རྟགས་ནི་ངོ་བོ་ལ་སྤྱད་ནས་འགོག་པ་ཡང་གཅིག་དང་དུ་མའི་ངོ་བོ་ཉིད་ཚད་མས་འཐད་པའི་དངོས་པོ་མེད་པའི་ཕྱིར་ཞེས་སོ། །དཔེ་ནི་ནམ་མཁའི་པད་
མ་བཞིན་དུ་ཞེས་སོ། །འདི་ལྟར་ཡང་དག་གི་གཅིག་དང་དུ་མ་དང་བྲལ་བ་དེ་ནི་ཡང་དག་པར་འགག་པ་དང་སྐྱེ་བ་མེད་པ་ཡིན་ཏེ་ནམ་མཁའི་པད་མ་བཞིན་དྲི་མ་རྣམས་ཀྱང་ཡང་དག་པའི་གཅིག་དང་དུ་མ་དང་བྲལ་བའི་
ཕྱིར་རོ། །དེ་བཞིན་དུ་རྒྱུ་རང་དང་གཞན་དང་གཉིས་ཀ་དང་རྒྱུ་མེད་པ་ལས་སྐྱེ་བ་ཚད་མས་འཐད་པའི་དངོས་པོ་མེད་པས་ཞེས་སོ། །ཡང་འབྲས་བུ་ཡོད་པ་དང་མེད་པ་སྐྱེ་བ་ཚད་མས་འཐད་པའི་དངོས་པོ་མེད་
པས་ཞེས་སོ། །ཚད་མ་ལ་སོགས་པ་ཞེས་པ་ལྟར་ན་ཚད་མིན་བསྡུ་དགོས་པས་དེ་མི་རིགས་པས་སོགས་པ་ཚད་མས་ཞེས་པ་ཡང་དག་པར་གཅིག་གིས་གཅིག་དང་དུ་མ་དང་དུ་མས་གཅིག་དང་དུ་མ་སྐྱེད་པའི་མུ་།
བཞི་པའི་སྐྱེ་བ་དང་བྲལ་བའི་ཕྱིར་ཞེས་པ་རྟགས་སོ། །གཉིས་པ་ནི་ཆོས་ཀྱི་དབྱིངས་རྣམས་ཞེས་པ་རྣམ་གྲངས་ཏེ། དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང་། །ཆོས་ཀྱི་དབྱིངས་

དེ་རྣམ་གྲངས་སོ། །ཞེས་བས་ཏེ་ཆོས་ཅན། ཆོས་དྲི་མའི་འགག་པ་དང་སྐྱེ་བ་མེད་པ་ཡིན་ཏེ་ནམ་མཁའ་བཞིན་དེ་ལ་ཕྱིར་འགག་པ་དང་སྐྱེ་བ་མེད་པའི་ཕྱིར་ཞེས་པ་རྟགས་སོ། །ཆོས་དབྱིངས་ལ་འགག་པ་དང་
སྐྱེ་བ་མེད་ཀྱང་དྲི་མ་ལ་ཡོད་ན་ཅི་འགལ་ཁྱབ་པ་མེད་དོ་ཞེ་ན་དྲི་མ་ལ་འགག་པ་དང་སྐྱེ་བ་ཡོད་པ་ལ་དེ་ལའང་ཡོད་པས་ཁྱབ་སྟེ་ཆོས་ཐམས་ཅད་དེའི་རང་བཞིན་ཡིན་པས་ཞེས་སྟོན་པ་ཆོས་དབྱིངས་ལས་ཞེས་བླ་མ་
གསུངས་སོ། །གཉིས་པ་ལ་གཉིས་ཏེ་ལུགས་དགོད་པ་དང་། །སུན་དབྱུང་པའོ། །དང་པོ་ནི་དངོས་པོས་སྨྲ་བ་གང་དག་ཉོན་མོངས་པ་ལ་སོགས་པ་བདེན་པའི་དངོས་པོར་འཇོག་པའི་བསམ་པས་བདེན་དངོས་
ཟད་པ་ལ་ཟད་དོ་སྙམ་པའི་ཤེས་པ་ལ་ནི་ཟད་པ་དང་། སྡུག་བསྔལ་ནི་བདེན་པའི་དངོས་པོ་མི་སྐྱེ་བའི་བསམ་པས་བདེན་དངོས་མི་སྐྱེ་བ་ལ་མི་སྐྱེའི་སྙམ་པའི་ཤེས་པ་ནི་མི་སྐྱེ་བ་ཡིན་པས་ཡིན་པར་བརྗོད་ཅིང་
བྱང་ཆུབ་ཟད་པ་དང་མི་སྐྱེ་བ་ཤེས་པ་ཡིན་པས་བརྗོད་པ་ཞེས་སོ། །གཉིས་པ་ལ་གཉིས་ཏེ། ཁྱབ་བྱེད་མི་དམིགས་པས་ལྟར་སྣང་དུ་བསྒྲུབ་པ་དང་། ཁས་བླངས་དང་འགལ་བས་ལྟར་སྣང་དུ་སྒྲུབ་པའོ། །དང་པོ་ནི་

༄༅། །ཤེས་པ་དེ་ཞེས་པ་ཆོས་ཅན་ཕྱིན་ཅི་མ་ལོག་པའམ་བྱང་ཆུབ་ཆེན་པོར་རུང་བ་མ་ཡིན་ཏེ། བདེན་དངོས་དེ་དག་ལ་ཟད་པ་དང་མི་སྐྱེ་བ་མེད་པ་ཁོ་ན་སྟེ་དེའི་ཕྱིར་རོ། །དེའི་སྒྲུབ་བྱེད་ནི་གང་གི་ཕྱིར་
གཅིག་དང་དུ་བྲལ་ལ་སོགས་པ་དྲི་མ་དོན་དམ་དུ་ཡོད་པ་བཀག་པ་དེ་ལྟ་ཡིན་པ་དེའི་ཕྱིར་ཞེས་སོ། །རྩ་བར་རྣམ་པར་རྟོག་པའི་རིགས་ཆོས་ཅན་མཐོང་བ་ཞེས་བྱ་བའི་ལམ་གྱིས་ཅི་ཞིག་ཟད་སྐྱེ་བ་མེད་པའི་རྣམ་པ་
ཆོན་མཐོང་བ་ཞེས་བྱ་བའི་ལམ་གྱིས་ཅི་ཞིག་འཐོབ་ཏེ་ཅི་ཡང་མེད་པར་ཐལ་ལོ། །ཀུན་འབྱུང་ཟད་པ་དང་སྡུག་བསྔལ་མི་སྐྱེ་བ་ནི་འགོག་པའི་བདེན་པ་ཡིན་ལ་དེ་མེད་པའི་རང་བཞིན་ཡིན་པའི་ཕྱིར་ཞེས་པ་ནི་
གཞི་རྟག་འབྲེལ་བར་མ་གྲུབ་པོ་གསུངས་སོ། །དེས་ན་འགོག་པ་དོན་དམ་པ་ཆོས་ཅན་མཐོང་བའི་ལམ་གྱི་རྒྱུ་རྣམ་པར་རྟོག་རིག་ཅི་ཞིག་ཟད་ཅིང་འབྲས་བུ་སྐྱེ་བ་མེད་པའི་རྣམ་པ་ཅི་ཞིག་འཐོབ་སྟེ་མི་འཐད་ཅེས་
པ་དམ་བཅའོ། །དང་པོ་ནས་མེད་པའི་རང་བཞིན་ལ་སྟེ་ཡིན་པའི་ཕྱིར་ནམ་མཁའ་བཞིན་ཞེས་གསུངས་པ་མི་འཐད་དེ་འགོག་པ་དོན་དམ་པ་དང་པོ་ནས་མེད་པ་ཡིན་ཀྱང་རྣམ་རྟོག་ཟད་པ་ཡོད་ན་ཅི་འགལ་ཁྱབ་

པ་མེད་དོ། །དེས་ན་རྣམ་པར་རྟོག་པའི་རིགས་ཆོས་ཅན་དོན་དམ་མཐོང་བ་ཞེས་བྱ་བའི་ལམ་གྱིས་ཅི་ཞིག་ཟད་དེ་ཟད་པ་མེད་པར་ཐལ་ལ་སྐྱེ་བ་མེད་པའི་རྣམ་པ་ཆོས་ཅན་དོན་དམ་པར་མཐོང་བའི་ལམ་གྱིས་ཅི་ཞིག་
འཐོབ་སྟེ་ཐོབ་པ་མེད་པར་ཐལ་ལོ། །དྲི་མས་འགོག་པ་དོན་དམ་པར་མེད་པའི་རང་བཞིན་ཡིན་པའི་ཕྱིར་རོ། །འགྲེལ་བར་རྩ་བ་དང་མཐུན་པར་བཤད་དོ། །གཉིས་པ་ཁོ་བོ་ཅག་དབུ་མ་བའི་གཞུང་ལུགས་ཁས་།
ལེན་པ་དེ་ལྟ་མ་ཡིན་ཏེ་དྲི་མའི་ཆོས་ཡང་དག་པར་སྤོང་བ་ཁས་ལེན་ཞེས་སོགས་ཏེ་འདི་ལ་ནི་བསྟན་བཤད་གཉིས་ལས་དང་པོ་དབུ་མ་པ་ལས་གཞན་དངོས་པོར་སྨྲ་བ་བརྗོད་པ་གང་ཡིན་པ་དེ་ལ་ཁོ་བོ་བྱམས་
པས་ངོ་མཚར་དུ་བརྩིས་སོ། །བརྗོད་པ་གང་སྙམ་ན་དྲི་མའི་ཆོས་རྣམས་ཀྱང་དོན་དམ་པའི་རང་བཞིན་དུ་ཡོད་ལ་སྟོན་པའི་ཤེས་བྱ་ཤེས་པ་ལ་སྒྲིབ་པ་ཟད་པར་བརྗོད་པ་ལའོ། །དང་པོ་རང་བཞིན་དུ་ཡོད་ན་
སྤང་བར་མི་འཐད་དེ་གལ་ཏེ་རང་བཞིན་གྱིས་ཡོད་ན། །དེ་ནི་མེད་པར་འགྱུར་མ་ཡིན། །ཞེས་པས་སོ། །ཕྱིས་སྤང་ན་རང་བཞིན་དུ་ཡོད་པ་མི་འཐད་དེ། རང་བཞིན་གཞན་དུ་འགྱུར་ན་ནི། །རང་བཞིན་བྱས་པ་ཅན་

༄༅། །དུ་འགྱུར། །ཞེས་པས་སོ། །གཉིས་པ་ལ་གསུམ་སྟེ། དབུ་མ་བའི་ཕྱོགས་ལ་དྲི་མ་སྤོང་བ་འཐད་པ་དང་། དངོས་སྨྲའི་ཕྱོགས་ལ་མི་འཐད་པ་དང་། རྩ་བའི་ཚིག་གི་དོན་ནོ། །དང་པོ་ནི་གཉེན་པོ་རྣལ་
འབྱོར་གྱི་ས་གཞི་བསྒོམས་པས་སློང་བ་ཡིན་པ་ལས། དེ་ལ་བཞི་སྟེ། ཇི་སྙེད་ཡོད་པ་དང་། སེམས་པ་ཙམ་ལ་དམིགས་པ་དང་། དེ་བཞིན་ཉིད་ལ་དམིགས་པ་དང་། སྣང་བ་མེད་པའི་རྣལ་འབྱོར་གྱི་སའོ། །དང་
པོ་ནི་རྩ་བར་གསུངས་པ་དེ་ལ་དོན་དམ་པར་སྐྱེ་འཇིག་གིས་སྟོང་པའི་ཕྱིར་བདག་མེད་དོ་སྙམ་དུ་བསྒོམས་པས་གང་ཟག་གི་བདག་ཏུ་མངོན་པར་ཞེན་པ་བོར་ནས་བདག་དེས་དབེན་པའི་ཕུང་པོ་ལ་སོགས་པ་རྟེན་ཅིང་
འབྲེལ་བར་འབྱུང་བ་ཡིན་པས་སྐྱེ་བ་དང་འཇིག་པའི་ཆོས་ཅན་ལ་དམིགས་ཏེ་ཞེས་སོ། །འདི་ལ་ཕུང་པོ་ཆོས་ཅན་བདག་མེད་དེ་སྐྱེ་བ་དང་འཇིག་པའི་ཆོས་ཅན་ཡིན་པའི་ཕྱིར་རོ་བདག་དེ་ལ་སྐྱེ་བ་དང་འཇིག་པས་
སྟོང་པས་ཁྱབ་པའི་ཕྱིར་ཞེས་བཟློག་ཁྱབ་ཏུ་བྱེད་པ་ནི་ཁྱབ་བྱེད་ཤེས་བྱ་ལ་མེད་པའི་ཁྱབ་པ་མི་སྲིད་དོ། །གཉིས་པ་ནི་སྔོན་པོ་དང་ཞེས་ཏེ། འདི་ལ་གསུམ་སྟེ། རྟགས་དགོད་པ་དང་། ཚུལ་བསྒྲུབ་པ་

དང་། ལུང་དང་སྦྱར་བའོ། །དང་པོ་ནི་གཟུང་ཆ་སྔོན་པོར་སྣང་བ་འདི་ནི་ཆོན་འཛིན་པ་སེམས་ཁོ་ན་ཡིན་གྱི་ཕྱི་རོལ་གྱི་ནི་མེད་དོ་ཞེས་པ་བསྒྲུབ་བྱ་སྟེ་སེམས་ལས་ཐ་དད་ཀྱི་དངོས་པོ་མེད་ཅེས་པའོ། །འདི་
ལ་གཟུང་ཆ་སྒྲོ་བཏགས་སུ་བསྒྲུབསན་ཐ་དད་པར་སྣང་བ་བཞིན་དུ་ལྷན་ཅིག་དམིགས་པ་ངེས་པའི་ཕྱིར་ཞེས་བྱ་བ་རྟགས་སོ། །གཟུང་ཆ་སྔོན་བོ་འཛིན་ཆ་སྔོན་པོ་རྟོགས་པའི་བློ་དག་ལྷན་ཅིག་སྟེ་དུས་གཅིག་ཏུ་།
དམིགས་པ་སྟེ་རྟོགས་པ་ངེས་པ་སྟེ་ཁྱབ་པའི་ཕྱིར་རོ་ཞེས་པ་སྟེ་གཟུང་འཛིན་དུས་གཅིག་ཏུ་རྟོགས་པས་ཁྱབ་པའི་ཕྱིར་ཞེས་བའོ། །ཟླ་གཉིས་ལ་སོགས་པ་བཞིན་ནོ། །གཉིས་པ་ནི་ཕྱོགས་ཆོས་རང་རིག་མངོན་
སུམ་གྱིས་གྲུབ་ལ་ཁྱབ་པ་ནི་མི་མཐུན་ཕྱོགས་དངོས་པོ་ཐ་དད་དུས་མཉམ་པ་ཆོས་ཅན་ལྷན་ཅིག་དམིགས་ངེས་མི་སྲིད་དེ་འབྲེལ་པ་མེད་པའི་ཕྱིར་སྔོན་པོ་དང་སེར་པོ་བཞིན་ནོ་ཞེས་པ་ཁྱབ་བྱེད་མི་དམིགས་པའོ། །
དེའི་ཕྱོགས་ཆོས་ནི་ཆོས་ཅན་འཛིན་པ་ཉིད་ཀྱིས་གྲུབ་ལ་བཟློག་ཁྱབ་ནི་རང་རིག་གི་གཟུང་འཛིན་གྱི་སྟེང་དུ་ལྷན་ཅིག་དམིགས་ངེས་ལ་བདག་གཅིག་པའི་འབྲེལ་པས་ཁྱབ་པའི་རང་རིག་གིས་འགྲུབ་བོ། །གསུམ་པ་

༄༅། །ནི་རྣམ་ངེས་ལས། ལྷན་ཅིག་དམིགས་པ་ངེས་པའི་ཕྱིར། །སྔོ་དང་དེ་བློ་གཞན་མ་ཡིན་ཞེས་དང་། །རྣམ་འགྲེལ་ལས། ངེས་པར་བློ་དང་ལྷན་ཅིག་ཏུ། །ཅིག་ཅར་དུ་ནི་མྱོང་འགྱུ་བའི། །ཡུལ་ནི་དེ་
ལས་གཞན་ཉིད་དུ། །རྣམ་པ་གང་གིས་འགྲུབ་པར་འགྱུར། །ཞེས་དང་། ཤེས་པ་མེད་པའི་ཡུལ་འགའ་འམ། །ཡུལ་མེད་པའི་ཤེས་པ་འགལ །མྱོང་བར་འགྱུར་བ་མ་མཐོང་པས། །དེས་ན་དེ་དག་ཐ་དད་མེད། ། 
ཅེས་གསུངས་སོ། །རྟགས་འདི་ནི་སེམས་ཙམ་པའི་གྲུབ་མཐའ་དང་བསྟུན་པ་ཡིན་ནོ། །གསུམ་པ་ནི་འཛིན་པའི་རྣམ་པའི་མཚན་ཉིད་རྣམས་རྣམ་པར་རིག་པ་ཙམ་དེ་ཡང་བསལ་ཏེ་ཞེས་སོ། །གང་གིས་ཞེ་ན་ལྟོས་
ས་གཟུང་ས་མེད་ན་ལྟོས་ཆོས་འཛིན་པ་མེད་དོ་སྙམ་དུ་ངེས་པར་སེམས་ལ་གཟུང་འཛིན་གཉིས་མེད་པའི་དེ་བཞིན་ཉིད་ལ་དམིགས་པའོ། །བཞི་པ་ནི་གཉིས་མེད་ཁས་བླངས་ཙམ་དེ་ཤེས་པ་ནི་མངོན་སུམ་
གྱིས་གྲུབ་པ་ཆོས་ཅན་ནོ་གསུངས་ཀྱང་ཆོས་ཅན་ཁས་བླངས་ལ་རྟགས་དངོས་པོ་སྟོབས་ཞུགས་མི་འབྱུང་བས་དེས་ན་དངོས་པོའི་ཤེས་པ་ཙམ་ཆོས་ཅན་ནོ། །ངོ་བོ་ཉིད་མེད་པ་ཡིན་ཏེ་ཤེས་པ་ཡིན་པའི་ཕྱིར་རོ། །

ཕྱོགས་ཆོས་ནི་རགས་པ་ལ་མངོན་སུམ་དང་ཕྲ་བ་ལ་རྗེས་དཔག་གིས་ངེས་སོ། །ཁྱབ་པ་ནི་བདེན་དངོས་དང་རྟེན་འབྲེལ་མཚན་ཉིད་འགལ་བས་དེ་ལ་མི་འཇུག་པར་ངེས་པའོ། །དེ་ལྟར་ཡང་དག་པར་ཏེ་དོན་དམ་པར་
མཐའ་གཅིག་ཏུ་དངོས་པོར་བཏགས་པ་དང་བྲལ་བའོ། །ཡང་དགག་བྱ་མེད་པའི་རིག་པས་དངོས་པོ་མེད་པར་བཏགས་པའི་ངོ་བོ་དང་ཡང་བྲལ་ལོ། །སོགས་པར་ཕུང་གསུམ་བསྡུའོ། །དེ་ལྟར་ཆོས་ཉིད་ཡུན་
རིང་དུ་བསྒོམས་པས་སྒོམ་པའི་སྟོབས་གྲུབ་རྫོགས་པ་ན་དཔེར་ན་བརྡ་ལ་བྱང་བ་ཁ་ཅིག་གིས་ནོར་བུ་དང་དངུལ་དཀར་གྱི་ནང་དུ་གཟུགས་བརྙན་ཤར་བ་ན་སྣང་ཡང་བདེན་པས་སྟོང་པར་ཤེས་པ་བཞིན་དུ་བདེན་
པའི་དངོས་སུ་འཛིན་པའི་འཁྲུལ་པའི་མཚན་མ་མཐའ་དག་སྤངས་པ་ཡུལ་སྒྱུ་མ་ལྟ་བུའི་བདག་ཉིད་དུ་སྣང་བའི་བློ་མཐོང་ལམ་རྣམ་པར་མི་རྟོག་པ་སྐྱེས་པ་ན་མཐོང་སྤང་གི་ཤེས་བྱའི་སྒྲིབ་པ་སྦྱོང་བར་འཐད་པ་
ཡིན་ནོ། །གཉིས་པ་དང་དངོས་སྨྲའི་ཕྱོགས་ལ་མི་འཐད་པ་ནི་ཆོས་ཐམས་ཅད་ངོ་བོ་ཉིད་མེད་པ་དེ་ལྟ་མ་ཡིན་ཏེ་དོན་དམ་དུ་འདོད་ན་དངོས་སྨྲའི་ཕྱོགས་དེ་དག་ལ་ཆོས་ཅན་དོན་དམ་དུ་འདོད་པ་དེའི་ཚེ་གཉེན་

༄༅། །པོ་བསྒོམ་པ་གཉེན་པོ་འཕེལ་བ་དང་སྤང་བྱ་སྤོང་བའི་བྱ་བ་ཅུང་ཟད་ཀྱང་མེད་པར་འགྱུར་རོ་ཞེས་པ་ཐལ་བའི་དམ་བཅའོ། །གཉེན་པོ་བསྐྱེད་དུ་མེད་པ་དང་སྤང་བྱ་སྤང་དུ་མེད་པའི་རང་གི་ངོ་བོ་
འཛིན་པའི་ཕྱིར་ཞེས་པ་རྟགས་སོ། །དེས་ན་དུས་ཐམས་ཅད་ལས་ནམ་མཁའ་དངོས་པོའི་རྫས་མེད་པ་ཙམ་གྱིས་ངོ་བོ་འཛིན་པ་བསྐྱེད་དུ་མེད་པ་དང་སྤང་དུ་མེད་པས་བྱ་བ་མི་བྱེད་པ་བཞིན་དུའོ། །རྟགས་སྒྲུབ་བྱེད་
ནི་སྐད་ཅིག་མ་ནས་གྱུར་ན་ཞེས་པའི་བར་རོ། །དེའི་དཔེ་ནི་ནམ་མཁའ་བཞིན་དུ་ཞེས་སོ། །གསུམ་པ་ནི་དོན་དམ་དུ་ཡོད་པ་སྤང་དུ་མི་བཏུབ་པ་དེའི་ནི་གཞན་དག་གིས་ཞེས་སོགས་སོ། །གསུམ་པ་རྒྱུའི་བྱེད་
པ་ནི་དེ་ལྟར་ཡོད་པའི་ཕྱོགས་བསལ་ནས་ཞེས་སོགས་ཏེ། འདི་ལ་གསུམ་སྟེ། ཡུལ་དང་། ཡུལ་ཅན་དང་། དེ་རྟོགས་པའི་བྱེད་པའོ། །དང་པོ་ནི་སྣང་བ་རྟེན་འབྲེལ་འདི་ལ་དོན་དམ་པར་ཀུན་ནས་ཉོན་མོངས་ལ་
སོགས་ཀྱི་དམིགས་པ་བསལ་བར་བྱ་བ་ཅི་ཡང་མེད་ལ་གཉེན་པོའི་དམིགས་པ་སྔར་མེད་པ་གཞག་པར་བྱ་བ་ཅུང་ཟད་མེད་དོ། །གཉིས་པ་ནི་ཡང་དག་པ་ཕྱིན་ཅི་མ་ལོག་པ་སྣང་ཚོད་པ་ཉིད་ལ་དོན་དམ་པར་རང་

བཞིན་མེད་པ་ལ་སོགས་པར་ཡང་དག་པར་ལྟ་ཞིང་གོམས་པར་བྱེད་དོ། །གསུམ་པ་ནི་དེ་ལས་ཡང་དག་པའི་མངོན་སུམ་མཐོང་བ་ན་རྒྱུད་སྤང་བྱ་ལས་གྲོལ་བའི་བྱ་བ་བྱེད་དོ། །འགྲེལ་པར་སྒྱུ་མའི་གླང་པོ་
ལས་རྙིང་བར་རྒྱལ་པོས་བྱས་པ་ལེགས་ཏེ། རྒྱན་ལས། སྒྱུ་མའི་རྒྱལ་བོས་སྒྱུ་མ་ཡི། །རྒྱལ་པོ་གཞན་ཞིག་ཕམ་བྱས་ལྟར། །གང་དག་གིས་ནི་ཆོས་མཐོང་བའི། །རྒྱལ་སྲས་དེ་དག་ང་རྒྱལ་མེད། །ཅེས་པ་ལྟར་
རོ༑ ༑གསུམ་པ་མཐོང་ལམ་དངོས་ལ་གཉིས་ཏེ། ངོ་བོ་དང་སྒོམ་པའོ། །དང་པོ་ནི་དེ་ལྟར་ཞར་ལ་འོངས་པ་བརྗོད་ནས་ཞེས་འགོག་པ་མེད་པའི་རང་བཞིན་ལ་ཞེས་སོགས་ཚིགས་བཅད་གསུམ་ནི་མདོ་ན་མེད་
བས་ཞར་ལ་འོངས་པའོ། །སྦྱིན་པ་ལ་སོགས་པ་དྲུག་པོ་རེ་རེ་ན་སྦྱིན་སོགས་དྲུག་པོ་དེ་དག་ཕན་ཚུན་བསྡུས་པ་གང་ཡིན་པ་སྐད་ཅིག་མ་གཅིག་དཔེ་ལ་བཟོད་པ་ཡིས་བསྡུས་པ་ཡིས་རྩེ་མོའི་སྐབས་འདིར་མཐོང་
བའི་ལམ་ཡིན་ནོ། །དེ་ནི་མཐོང་སྤང་སྤོང་བའི་བར་ཆད་མེད་པའི་ལམ་མོ་གསུངས་སོ། །འགྲེལ་བར་གོ་ཆའི་སྒྲུབ་པའི་སྐབས་སུ་བཤད་པ་སྔ་མ་བཞིན་དུ་ཞེས་བའོ། །རྩེ་མོ་དེ་སྐྱེས་ནས་གཟུང་འཛིན་གྱི་རྟོག་པ་

༄༅། །བརྒྱ་རྩ་བརྒྱད་སྤང་པ་རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱིས་འཐོབ་བོ་ཞེས་བྱའོ། །བརྒྱ་རྩ་བརྒྱད་པོ་གང་ཞེ་ན་སྔར་བཤད་པའི་རྣམ་པར་རྟོག་པ་བཞི་པ་སོ་སོར་རྣམ་པ་དགུ་ཉིད་ཀྱིས་
ཞེས་སོ། །དེ་ལ་སོ་དྲུག་ལས་མེད་དོ་ཞེ་ན་འདོད་པ་དང་ཞེས་སོགས་ཏེ་བརྒྱ་རྩ་བརྒྱད་དུ་ཕྱེ་བ་ནི་གདུལ་བྱ་ཉེ་བའི་བསམ་པ་དང་སྦྱར་བ་ཙམ་དུ་ཟད་དོ། །བག་ཆགས་ནི་ས་བོན་ཡིན་ནོ། །གཉིས་པ་ནི་དེ་ལ་
དབང་དུ་བྱ་བའི་ཕྱིར་ཞེས་སོགས་ཏེ་བཟོད་པ་ལ་བར་ཆད་མེད་པའི་ལམ་གྱི་རྗེས་ཐོགས་དེ་ནས་སེང་གེ་རྣམ་པར་བགྱིངས་པ་རི་དྭགས་གཞན་གྱིས་བག་མི་ཚ་བ་ལྟར་མཐོང་ལམ་ཐོབ་པའི་རྣལ་འབྱོར་པ་ཡང་མཐོང་
སྤང་གི་བག་མི་ཚ་བའོ། །རྗེས་ཐོབ་ན་མ་རིག་པའི་རྐྱེན་གྱིས་འདུ་བྱེད་ལ་སོགས་པ་རྟེན་ཅིང་འབྲེལ་བར་འབྱུང་བ་ལུགས་མཐུན་དང་མ་རིག་པ་འགགས་པས་འདུ་བྱེད་འགག་ཅེས་སོགས་ལུགས་དང་མི་མཐུན་པ་ལ་
རྟོགས་པར་བྱེད་དོ་ཞེས་སོ། །གསུམ་པ་བསྒོམ་པའི་ལམ་གྱི་རྩེ་མོ་ལ་གསུམ་སྟེ། རྟེན་དང་། སྤང་བྱ་རྣམ་པར་རྟོག་པ་དང་། བྱེད་པའོ། །དང་པོ་ལ་གཉིས་ཏེ། དངོས་དང་། ལུང་གཞན་དང་འགལ་བ་སྤངས་

པའོ༑ ༑དང་པོ་ལ་གསུམ་སྟེ། གང་ལ་ཐོད་རྒལ་བྱ་བའི་ཡུལ་དང་། ཚུལ་ཇི་ལྟར་བྱེད་པ་དང་། ས་མཚམས་སོ། །དང་པོ་ནི་ཡུལ་ནི་འགོག་པ་དང་བཅས་པའི་སྙོམས་འཇུག་དགུར་ཞེས་ཏེ། བསམ་གཏན་བཞི་དང་གཟུགས་
མེད་བཞི་དང་འགོག་པའི་སྙོམས་པར་འཇུག་པའོ། །དང་པོ་ལའང་བཞི་སྟེ། ཉེར་ལྡོག་དང་། ཀུན་ནས་ཉོན་མོངས་དང་། རྣམ་པར་བྱང་བ་དང་། འཇིག་རྟེན་ལས་འདས་པའི་བསམ་གཏན་ནོ། །དང་པོ་ནི་ཡིད་ལ་བྱེད་པ་
བདུན་གྱིས་བསམ་གཏན་དང་པོ་ལ་སྙོམས་པར་འཇུག་སྟེ། སྲིད་པའི་རྩེ་མོའི་བར་དུ་ཡང་དེ་བཞིན་ནོ་ཞེས་གསུངས་པས། ཡིད་ལ་བྱེད་པ་དང་པོ་དྲུག་གི་མཚན་ཉིད་རབ་ཏུ་རིག་པ་དང་། མོས་པ་ལས་བྱུང་བ་
དང་། དབེན་པ་དང་། དགའ་བ་སྡུད་པ་དང་། སྤྱོད་པ་དང་། སྦྱོར་བའི་མཐའི་ཡིད་ལ་བྱེད་པའོ། །སྦྱོར་བའི་མཐའི་འབྲས་བུ་ནི་དངོས་གཞིར་གཏོགས་སོ། །དང་པོ་ནི་འདོད་པའི་ཁམས་ནི་ནད་དང་འབྲས་ལ་སོགས་
དང་འདྲ་ཞིང་བསམ་གཏན་དང་པོ་ནི་དབེན་པ་ཞི་བ་གྱ་ནོམ་པར་རྟོགས་ནས་བསྒོམ་པ་ཐོས་བསམ་དང་འདྲེན་པར་འཇུག་པའོ། །གཉིས་པ་ནི་ཐོས་བསམ་སྤངས་ནས་ཞི་རགས་ལ་རྩེ་གཅིག་པའོ། །གསུམ་པ་ནི་དེ་

༄༅། །ལྟ་བུར་བསྒོམས་པས་འདོད་ཁམས་ཀྱི་ཉོན་མོངས་པ་ཆེན་པོ་གསུམ་གྱི་གཉེན་པོར་གྱུར་པའོ། །བཞི་པ་ནི་འདོད་ཁམས་ཀྱི་འབྲིང་གསུམ་སྤོང་བའི་གཉེན་པོ་སྟེ་སྤངས་བས་ལུས་སེམས་དགའ་
བས་ཁྱབ་པར་བྱེད་དོ། །ལྔ་པ་ནི་འབྲིང་གི་ཆུང་དུ་ཡང་སྤངས་པས་འདོད་ཁམས་ཀྱི་ཉོན་མོངས་པ་གཏན་མེད་དམ་སྙམ་པ་འབྱུང་བས་ཡུལ་ཉེ་བར་གྱུར་པ་ལ་ཚུལ་བཞིན་མ་ཡིན་པ་ཡིད་ལ་བྱས་ཤིང་དེ་ཡོད་མེད་
ཉམས་སད་པའོ། །དྲུག་པ་ནི་དེ་ཡོད་པར་མཐོང་ནས་བསྒོམས་པས་འདོད་ཁམས་ཀྱི་ཆུང་གསུམ་གྱི་གཉེན་པོར་གྱུར་པའོ། །དེ་ལ་དང་པོ་གཉིས་དང་ལྔ་པ་མ་གཏོགས་པ་གསུམ་པོ་ལ་མཐོང་སྒོམ་མི་སློབ་པའི་ལམ་
གསུམ་སྐྱེ་ནུས་པས་ཉེར་བསྡོགས་མི་ལྕོགས་པ་མེད་པ་ཞེས་བྱའོ། །དངོས་གཞི་ཐོབ་པ་ནི་སྦྱོར་བའི་མཐའི་འབྲས་བུ་སྟེ་དེ་བཞིན་དུ་ས་གོང་མ་ཐམས་ཅད་ལ་སྦྱར་རོ། །སྤོང་བ་ནི་མགོ་ནོན་པ་ཙམ་མོ། །གཉིས་པ་
ནི་དེ་ལ་བརྟེན་ནས་ལྟ་བ་དྲུག་ཅུ་རྩ་གཉིས་རྒྱས་པར་འགྱུར་བ་ནི་ལྟ་བ་ཤས་ཆེ་བའོ། །དེའི་བདེ་བའི་རོ་མྱང་པ་ནི་སྲེད་པ་ཤས་ཆེ་བའོ། །བདག་ནི་བསམ་གཏན་པའོ་སྙམ་པ་ནི་ང་རྒྱལ་ཤས་ཆེ་བའོ། །དེ་ལས་ཐེ་

ཚོམ་དང་རྨོངས་པ་སྐྱེ་བ་ནི་ཐེ་ཚོམ་དང་མ་རིག་པ་ཤས་ཆེ་བའོ། །ཁོང་ཁྲོ་ཤས་ཆེ་བ་མི་སྲིད་དོ། །དེ་ལ་བྱང་སེམས་སྙོམས་པར་མི་འཇུག་གོ །གསུམ་པ་ནི་གང་ལ་བརྟེན་ནས་ཟད་པར་ཟིལ་གནོན་དང་མངོན་ཤེས་
སྐྱེ་བ་དང་ཟག་མེད་ཀྱི་ལམ་གསུམ་སྐྱེ་བའི་རྟེན་བྱེད་པ་སྟེ་དེ་ལ་བྱང་ཆུབ་སེམས་དཔའ་སྙོམས་པར་འཇུག་གོ །བཞི་པ་ནི་བསམ་གཏན་དང་པོ་ན་རྟོག་སྤྱོད་གཉིས་གཉེན་པོ་དང་། དབེན་པ་ལས་སྐྱེས་པའི་དགའ་།
བདེ་ཕན་ཡོན་དང་། རྩེ་གཅིག་པ་ངོ་བོ་ཉིད་ཀྱི་ཡན་ལག་དང་ལྔའོ། །དངོས་གཞི་ཁྱད་པར་ཅན་ལ་རྟོགས་པ་མེད་དོ། །གཉིས་པ་དྲན་པ་དང་ཤེས་བཞིན་བཏང་སྙོམས་ཀྱི་རང་བཞིན་ནང་ཡོངས་སུ་དང་བ་གཉེན་
པོ་དང་། ཏིང་ངེ་འཛིན་ལས་སྐྱེས་པའི་དགའ་བདེ་གཉིས་ཕན་ཡོན་དང་། རྩེ་གཅིག་པ་ངོ་བོ་ཉིད་བཞིའོ། །གསུམ་པ་ནི་དྲན་ཤེས་བཞིན་བཏང་སྙོམས་གསུམ་གཉེན་པོ་དང་། དགའ་བ་མེད་པའི་བདེ་བའི་ཕན་
ཡོན་དང་། རྩེ་གཅིག་པ་ངོ་བོ་ཉིད་དེ་ལྔའོ། །བཞི་ན་དྲན་པ་ཡོངས་སུ་དག་པ་དང་བཏང་སྙོམས་ཡོངས་སུ་དག་པ་དང་གཉིས་གཉེན་པོ་དང་། བཏང་སྙོམས་ཕན་ཡོན་དང་། རྩེ་གཅིག་པ་ངོ་བོ་ཉིད་དེ་ཡན་ལག་གོ །

༄༅། །བསམ་གཏན་དེ་དག་བདེན་པ་བཞི་ལ་ཉན་ཐོས་ལྟར་ན་གང་ཟག་གི་བདག་མེད་པའི་རྣམ་པའམ། བྱང་སེམས་ལྟར་ན་བདག་གཉིས་ཀས་སྟོང་པའི་རྣམ་པ་ཅན་གྱི་ལམ་རྒྱུད་ལ་སྐྱེས་པ་ལ་བསམ་གཏན་
དེ་དག་གི་ངོ་བོ་ཉིད་དུ་སྐྱེས་པའོ། །འོན་ཀྱང་ཐམས་ཅད་དུ་ཡན་ལག་ཚང་བའི་ཉེས་པ་མེད་དེ་མཐོང་ལམ་སྐྱེས་པ་ན་དང་པོའི་རྟོག་དཔྱོད་མེད་པའི་ཕྱིར་རོ། །གཟུགས་མེད་ལས་ནམ་མཁའ་མཐའ་ཡས་ནི་ཆོས་
ཐམས་ཅད་ནམ་མཁའ་ལྟར་མཐའ་ཡས་པའོ་སྙམ་པ་ལ་རྩེ་གཅིག་པའོ། །རྣམ་ཤེས་ནི་ཆོས་ཐམས་ཅད་རྣམ་ཤེས་ཙམ་མོ་སྙམ་པའོ། །ཅི་ཡང་ནི་ཅི་ཡང་མེད་དོ་སྙམ་པའོ། །འདུ་ཤེས་མེད་འདུ་ཤེས་མེད་མིན་
ནི་ས་འོག་མ་ལྟ་བུའི་འདུ་ཤེས་རགས་པ་མེད་ཅིང་ཕྲ་བ་མེད་པ་མ་ཡིན་པ་ལ་དམིགས་པའི་རྩེ་གཅིག་པའོ། །དེ་ལྟར་དམིགས་པ་ལས་འདའ་བའི་རྩིས་ཀྱིས་འདིངས་པའོ། །ཡན་ལག་ལས་འདའ་བའི་རྩིས་ཀྱིས་
འདིངས་ན་བཞི་པའི་ཉིད་ཡིན་ནོ། །འགོག་པའི་སྙོམས་འཇུག་ལ་དྲུག་སྟེ། དེའི་རྟེན་དང་། ས་དང་། ཡིད་ལ་བྱེད་པ་དང་། འགོག་རྒྱུ་དང་། ངོ་བོ་དང་། དུས་སོ། །ཐེག་ཆུང་པ་ལྟར་ན་ཕྱིར་མི་འོང་དང་། དགྲ་

བཅོམ་པ་ཁྱད་པར་ཅན་ནོ། །དེ་ལ་བསམ་གཏན་དང་གཟུགས་མེད་པའི་སྙོམས་པར་འཇུག་པ་རྫོགས་པར་ཐོབ་པའི་ཞི་གནས་དང་། བདེན་པ་མཐོང་བའི་ལྷག་མཐོང་གཉིས་ཀྱིས་གཅེས་སྤྲས་བྱེད་ཐོགས་མེད་
ཀྱིས་བཤད་པས་ཕྱིར་མི་འོང་དང་དགྲ་བཅོམ་ཡིན་ཀྱང་སྲིད་རྩེའི་སེམས་མ་ཐོབ་པས་འཇུག་མི་ནུས་ཤིང་སྲིད་རྩེའི་སེམས་ཐོབ་པའི་སོ་སོ་སྐྱེ་བོའི་ཀྱང་སྙོམས་པར་འཇུག་མི་ནུས་སོ། །བྱང་སེམས་ས་དྲུག་པ་ཐོབ་པ་།
སྙོམས་པར་འཇུག་སྟེ་མངོན་དུ་མི་བྱེད་དོ། །ས་བདུན་པ་ལ་ནི་སྐད་གཅིག་རེ་རེ་ལ་སྙོམས་པར་འཇུག་སྟེ་མཁས་པ་མ་ཡིན་ནོ། །ས་བརྒྱད་པ་ཐོབ་པ་དེ་ལ་མཁས་པ་ཡིན་ནོ་ཞེས་ལང་གཤེགས་དང་ས་
བཅུ་པ་ལས་བཤད་དོ། །གཉིས་པ་ནི་ཉན་ཐོས་ལྟར་ན་ཕྲ་བ་བྲ་བའི་འཇུག་ཐོགས་སུ་ཞེས་སྲིད་རྩེའི་སེམས་ལ་བརྟེན་ནས་སོ། །བྱང་སེམས་དང་པོ་སྐྱེས་པས་དེ་ཡིན་ལ་མངོན་དུ་བྱེད་པ་ནི་བསམ་གཏན་བཞི་དང་
འདོད་ཁམས་ཀྱི་སེམས་དང་དགུ་ཡིན་ཏེ་འདི་ཉིད་ནས་བཤད་དོ། །གསུམ་པ་ནི་ཉན་ཐོས་ནས་སྲིད་རྩེའི་འདུ་ཤེས་དང་ཚོར་བ་ཕྲ་མོས་སྐྱོ་ནས་གནས་པ་ནི་འདུ་ཤེས་སྔོན་དུ་གཏོང་བའི་ཡིད་ལ་བྱེད་པའོ། །བྱང་

༄༅། །སེམས་ནི་གཞན་དོན་དུ་ཤེས་པར་བྱ་བའི་འདུ་ཤེས་སྔོན་དུ་གཏོང་བ་ཡིན་གྱི་གནས་པའི་འདུ་ཤེས་སྔོན་དུ་གཏོང་བ་ནི་མ་ཡིན་ནོ་ཞེས་དཀོན་མཆོག་སྤྲིན་ལས་བཤད་དོ། །བཞི་པ་ནི་ཉན་ཐོས་པས་ཚོགས་
དྲུག་འགོག་པར་འདོད་དོ། །ལྔ་པ་ནི་ཉན་ཐོས་ལྟར་ན་ཚོགས་དྲུག་དང་། ཐེག་ཆེན་པ་ལྟར་ན་ཉོན་ཡིད་དང་ཚོགས་བདུན་འགོག་པའི་ངོ་བོ་ཉིད་དེ་འཇིག་རྟེན་ལས་འདས་པའི་ལམ་ལ་མེད། །འགོག་པའི་སྙོམས་པར་
འཇུག་ལ་མེད། ཅེས་བཤད་དོ། །དྲུག་པ་ནི་ཉན་ཐོས་དང་པོ་འཕེན་པས་འཕངས་པའི་དུས་ཅི་རིགས་པ་ཡིན་ཏེ་འཁོར་ལོ་བཅུ་པ་ལས་བསྐལ་པ་ཚད་མེད་པ་བྱེ་བ་ཕྲག་ཁྲིག་བརྒྱ་སྟོང་གི་བར་དུ་ཅི་ནུས་ཀྱི་བར་
དུ་གནས་སོ་ཞེས་བཤད་དོ། །བྱང་སེངས་ནི་ཉི་མ་གཅིག་ནས་བདུན་གྱི་བར་སྙོམས་པར་འཇུག་གོ་ཞེས་དཀོན་མཆོག་སྤྲིན་ལས་གསུངས་སོ། །དེ་ཙམ་གྱིས་ཤེས་པར་ནུས་པ་སོ་བསོད་དོན་དུ་མི་གཉེར་བས་སོ། །
གཉིས་པ་དེ་དག་ལ་ཚུལ་ཇི་ལྟར་ཐོད་རྒལ་བྱེད་པ་ལ་གཉིས་ཏེ། མདོ་ནས་གསུངས་པའི་འགྲེས་ཀྱི་དབྱེ་བ་དང་། དེ་འགྲེལ་བ་འདིར་བསྡུས་ལུགས་སོ། །དང་པོ་ནི་ཉི་ཁྲི་ལ་སོགས་པའི་མདོ་ནས་དེའི་ལམ་ཡོངས་

སུ་སྦྱོང་ཞིང་ཡན་ལག་འཆའ་བ་སེང་གེ་རྣམ་འགྱིངས་ཕྲུགས་གཉིས་དང་། དེའི་དངོས་གཞི་ཕྲུགས་གསུམ་སྟེ་ལྔ་གསུངས་པ་ལས་སེང་གེ་རྣམ་འགྱིངས་ཡར་འགྲོ་བ་ནི་བསམ་གཏན་དང་པོ་ནས་འགོག་པའི་བར་དུ་
རིམ་གྱིས་སྙོམས་པར་འཇུག་པའོ། །མར་འོང་པ་ནི་འགོག་པ་ནས་བསམ་གཏན་དང་པོའི་བར་དུ་རིམ་གྱི་འབབ་པའོ། །འདི་ནི་ས་དགུའི་འགའ་ཞིག་ལ་སྙོམས་པར་འཇུག་མི་ནུས་སམ་སྙམ་དུ་བག་མི་ཚ་བ་
ཡིན་པས་སྔ་མ་དང་མི་གཅིག་གོ །དེ་ལྟར་དཀྱུས་ས་བསྟན་ནས་དངོས་བྱེད་པ་ནི་བསམ་གཏན་དང་པོ་ནས་གང་ཡང་བར་རུ་མ་བཅུག་པར་རིམ་གྱིས་སྙོམས་འཇུག་དགུ་ལ་སྙོམས་པར་འཇུག་པ་ནི་ཡར་འགྲོ་
བ་ཡིན་ནོ། །དེ་ནས་འགོག་པ་ནས་བསམ་གཏན་དང་པོ་ནས་སྲིད་རྩེའི་བར་འགོག་པ་བཅུའི་བར་དུ་སེམས་བརྒྱད་བཅུག་ནས་ཡར་འགྲོ་བའོ། །ཁྲི་བརྒྱད་སྟོང་པ་ལ་ཡོད་པའི་འགོག་པ་དེ་ལས་ལངས་ནས་འདུ་
ཤེས་མེད་མིན་ལའོ་ཞེས་ཏེ་སྲིད་རྩེ་ལ་ནུད་ཆུང་གཅིག་བྱས་པའོ། །དེ་ནི་འགྲེས་སུ་མ་བསྒྲངས་སོ། །དེ་ལས་ལངས་ནས་མཉམ་པར་མ་བཞག་པ་ལའོ། །དེ་ནས་འགོག་པ་ནས་བསམ་གཏན་དང་པོའི་བར་དུ་

༄༅། །མཉམ་པར་མ་བཞག་པའི་སེམས་མཚམས་སུ་བཅུག་ཅིང་མར་བབས་པའོ། །དེ་ཡང་ཡར་མར་ཡར་འགྲོག་འགོག་སྤེལ་ཡར། །སྲིད་རྩེར་ནུད་དང་འགོག་སྤེལ་མར་ཞེས་སོ། །གཉིས་པ་ལ་གཉིས་
ཏེ། འགྲེས་དང་པོ་བཞི་དང་ཐ་མ་བསྡུས་ལུགས་སོ། །དང་པོ་ནི་ཤན་ཏི་བ་ལྟར་ན་སེང་གེ་རྣམ་འགྱིངས་ཕྲུགས་གཉིས་མགོན་པོས་མ་གསུངས་པར་འགོག་དང་བཅས་པའི་སྙོམས་འཇུག་དགུར་རྣམ་པ་གཉིས་ནི་
ལུགས་དང་མཐུན་པ་དང་མི་མཐུན་པའོ། །སོང་པ་ནི་གང་ཡང་བར་དུ་མ་བཅུག་པ་དང་འགོག་པ་བར་དུ་བཅུག་ནས་ཡར་སོང་པའོ། །འོང་པ་ནི་འགོག་པ་ནས་སྲིད་རྩེར་འོངས་པའང་སྤྱིར་མར་བབས་པ་ཙམ་
ལ་བྱ་ཞེས་སོ། །མ་ཧ་ལྟར་ན་ལུགས་དང་མཐུན་པར་ཡར་སོང་ཞིང་མི་མཐུན་པར་འོང་ཞེས་པས་སེང་གེ་རྣམ་འགྱིངས་གཉིས་བརྗོད་པའོ། །ནས་ཞེས་པས་ཡ་ཐ་བཟུང་ལ་འགོག་པའི་བར་དུ་ཞེས་པས་མ་ཐ་བཟུང་
བ་ཡིན་པས་བར་གྱི་ཡར་འགྲོ་བ་གཉིས་པོ་དང་། སྲིད་རྩེ་ལ་ནུད་ཙམ་པ་དེ་གཉིས་ཀྱིས་དོན་གྱིས་བརྗོད་པ་སྟེ་གཟུགས་ནས་རྣམ་པར་ཤེས་པའི་བར་ཞེས་པས་ཚོར་བ་ལ་སོགས་པ་གསུམ་བརྗོད་པ་བཞིན་ནོ། །

གཉིས་པ་ལ་གསུམ་སྟེ། དངོས་དང་། ཐོད་རྒལ་གྱི་དོན་བསམ་པ་དང་། བསྡུས་ལུགས་ལ་རྩོད་པ་སྤང་པའོ། །དང་པོ་ནི་དེ་ལས་མཉམ་པར་མ་བཞག་པ་བར་དུ་བཅུག་ཅིང་མར་འོངས་པ་སྟེ། འདོད་པར་ཞེས་
སོགས་ཏེ་དེ་ལ་མཐུན་ནོ། །དེ་ནས་འགོག་པ་ལ་སྙོམས་པར་འཇུག་གོ་ཞེས་པ་ནི་འགོག་པའི་བར་དུ་མི་འདྲར་འགྲོ་ཞེས་སོ། །དེའི་ཚེ་བརྒལ་བའི་དོན་དུ་བརྩི་ན་བསམ་གཏན་བཞི་གཟུགས་མེད་བཞི་སྟེ་བརྒྱད་
བརྒལ་ནས་ཞེས་སོ། །བོར་བའི་དོན་དུ་བརྩི་ན་གང་ཡང་བོར་བ་མེད་དོ། །དེ་ལས་ལངས་ནས་འདོད་པའི་ཁམས་ཀྱི་སེམས་མཉམ་པར་མ་བཞག་པ་མངོན་དུ་བྱེད་དོ་ཞེས་པ་བསྡུས་པ་འདོད་པར་རྟོགས་པའི་རྣམ་
པར་ཤེས་པ། མཉམ་བཞག་མིན་པའི་མཚམས་བཟུང་སྟེ། ཐོད་རྒལ་དུ་ནི་སྙོམས་པར་འཇུག་ཅེས་སོ། །གང་ལ་ཞེ་ན་འདུ་ཤེས་མེད་འདུ་ཤེས་མེད་མིན་ལ་བསྒྱུར་རོ། །དེའི་ཚེ་བརྒལ་བའི་དོན་དུ་བརྩིས་ན་བསམ་
གཏན་བཞི་གཟུགས་མེད་འོག་མ་གསུམ་སྟེ་བདུན་བརྒལ་ལོ། །བོར་བའི་དོན་དུ་བརྩིས་ན་འགོག་པ་གཅིག་པུ་བོར་རོ། །དེ་བཞིན་དུ་སྦྱར་རོ། །གཉིས་པ་ཐོད་རྒལ་གྱི་དོན་བསམ་པ་ནི་སེང་བཟང་གིས་བོར་བའི་

༄༅། །དོན་དུ་བརྩིས་པ་ནི་མི་རིགས་ཏེ་ཉན་ཐོས་ཀྱིས་དེའང་ནུས་པར་ཐལ་བ་དང་། སོ་སོ་སྐྱེ་བོས་ཀྱང་བདུན་པོར་མན་ཆད་བྱེད་ནུས་པར་ཐལ་ཏེ། དེས་སྲིད་རྩེ་མན་ཆད་ཐོབ་སྟེ་བསམ་གཏན་དང་པོ་ལ་སྙོམས་
པར་ཞུགས་པ་ན་དེ་ལྟར་གནས་པའི་ཕྱིར་རོ་འདུལ་འཛིན་གསུངས་སོ། །གསུམ་པ་མདོ་དང་བསྟུན་ན་འགོག་པའི་བར་དུ་མི་འདྲར་འོང་ཞེས་པར་རིགས་སོ་ཞེ་ན་སུ་ག་ན་ཏ་རེ་མཉམ་པར་མ་བཞག་པ་བར་དུ་བཅུག་
ཅིང་ཡར་འགྲོ་བའི་འགྲེས་ཡོད་པས་འདི་ཉིད་ལེགས་ཟེར་བ་ནི་མ་ཡིན་ཏེ་མདོ་ན་མེད་པའི་ཕྱིར་རོ། །འབྲེ་ནི་སོང་པ་ནི་ཡར་སོང་པ་ཡིན་ལ་འོང་པ་ནི་མར་འོང་པ་ཡིན་ཞིང་འགྲོ་བ་ནི་གཉིས་ཀའི་སྤྱི་སྒྲ་ཡིན་པས་
མི་རིགས་པ་མེད་ལ། ཐོད་རྒལ་ལ་ཕྱིར་འགོག་པའི་བར་དུ་འགྲོ་བ་ཡང་ཡོད་པའི་ཕྱིར་རོ་གསུངས་པའང་མི་འཐད་དེ་སྤྱི་སྒྲ་ཡིན་མིན་མགོ་འགྲེ་བའི་ཕྱིར་རོ། །དེས་ན་འཕགས་པས་དགོངས་པ་བླང་པ་ལྟར་
ན་རྒལ་བ་རྒལ་བའི་དོན་དུ་བྱམས་པ་བཞེད་པས་རྒལ་ཚབས་ཆེ་ཤོས་བཟུང་བ་ཡིན་ནོ་ཞེས་སོ། །འགྲེལ་བར་བྱང་ཆུབ་ནས་འོངས་ཏེའི་བར་ན་སེང་གེ་རྣམ་འགྱིངས་ཕྲུགས་གཉིས་བཟུང་ངོ༌། །དེ་ལྟར་ནས་

འོངས་ན་གྱི་བར་མཇུག་བསྡུད་འབྲེ་གསུངས་པ་ལ་དེ་ལ་མདོ་ལས་བཤད་པའི་དངོས་གཞིའི་འགྲེས་མ་ཟིན་པའི་སྐྱོན་ཡོད་དེ་འདུལ་འཛིན་གསུངས་སོ། །དེས་ན་དེ་ལྟར་ལུགས་དང་མཐུན་པའི་རྣམ་པ་དང་
བོས་བསམ་གཏན་བཞི་གཟུགས་མེད་པ་དང་བཞི་དང་འགོག་པའི་མཚན་ཉིད་ཀྱིས་སྙོམས་པར་འཇུག་པ་དགུ་ལ་སོང་ཞིང་ཞེས་པ་དངོས་གཞི་གང་ཡང་བར་དུ་མ་བཅུག་པའི་འབྲེས་བསྡུས་སོ། །གཞི་མ་སྦྱར་བར་
ལུགས་དང་མི་མཐུན་པའི་རྣམ་པ་གཉིས་པ་འོངས་ནས་ཞེས་པ་ནི་འགོག་པ་བཏང་ནས་བསམ་གཏན་དང་པོ་ལ་སྤྱིར་མངོན་དུ་ཕྱོགས་པ་ལ་བྱ་གསུངས་སོ། །གསུམ་པ་ལ་མཚམས་ནི་དཀོན་མཆོག་སྤྲིན་ལས།
སངས་རྒྱས་དང་བསྐལ་པ་གྲངས་མེད་གཉིས་ཀྱིས་ངེས་པར་བྱུང་བའི་བྱང་ཆུབ་སེམས་དཔའ་ནི་ཇི་ལྟར་འདོད་པ་བཞིན་ཐོད་རྒལ་ལ་སྙོམས་པར་འཇུག་གོ་ཞེས་གསུངས་པས་ས་བརྒྱད་ཡན་ཆད་ཀྱིས་ཡིན་ནོ་
གསུངས་སོ། །གཉིས་པ་ནི་མཛོད་ལས། ས་བརྒྱད་རྣམ་གཉིས་རྗེས་འབྲེལ་དང་། །གཅིག་རྒལ་སོང་ཞིང་འོང་ནས་ནི། །རིགས་མི་མཐུན་པར་གསུངས་པར་འགྲོ། །ཐོད་རྒལ་གྱི་ནི་སྙོམས་འཇུག་ཡིན། །ཞེས་ས་

༄༅། །བརྒྱད་ལ་བྱེད་པ་དང་། གཅིག་རྒལ་ལས་མ་བཤད་པས་འདིར་སེམས་བཅུ་ལ་བྱེད་པ་དང་བརྒྱད་རྒལ་ཡོད་པར་བྱེད་པས་འགལ་ལོ་ཞེ་ན། དེ་ནི་ཉན་ཐོས་དབང་པོ་རྟུལ་པོའི་དབང་དུ་བྱས་པ་ཡིན་པས་
དེ་དང་མ་མཐུན་ཡང་སྐྱོན་མ་ཡིན་ནོ། །ཉན་ཐོས་ཀྱི་དེ་ལྟ་བུ་ནི་བྱང་སེམས་ས་དང་པོ་ནས་ཀྱང་བྱ་བར་ནུས་སོ། །གཉིས་པ་སྤང་བྱ་རྟོགས་ནི་དེ་ལྟར་ཞེས་སོགས་ཏེ། ཨ་རྒྱས་སྦྱོར་བའི་ཡུལ་ཅན་དང་འཇུག་པའི་
ཡུལ་ཅན་དང་འཕགས་པའི་གང་ཟག་གདགས་པ་དང་དེའི་རྒྱུ་མཚན་ལ་བརྟེན་པའི་རྟོག་པ་ཞེས་མགོན་པོའི་གཞུང་ཇི་ལྟ་བ་བཞིན་བཤད་དོ། །སེང་བཟང་གིས་འཇུག་པའི་ཕྱོགས་དང་ལྡོག་པའི་ཕྱོགས་དང་གང་ཟག་
རྫས་དང་སྐྱེས་བུ་བཏགས་པ་ལ་རྟེན་པ་དང་བཞིར་བྱེད་དོ། །དེས་མཐོང་སྒོམ་གྱི་རྟོག་པ་གཉིས་འདྲ་བར་འཆད་པའི་རྒྱུ་མཚན་ཡང་ས་བཅུའི་ཟག་མེད་ཀྱི་ཡེ་ཤེས་འབྲིང་དང་ཆེན་པོ་གཉིས་ལ་མཐོང་སྒོམ་དུ་
འཇོག་པས་སྤང་བྱ་ལྷན་སྐྱེས་སུ་རིགས་འདྲ་བའི་རགས་པ་དང་ཕྲ་བར་བཞེད་དོ། །དེ་ལ་དང་པོ་ནི་ཡུལ་དང་། ངོ་བོ་དང་། གཉེན་པོ་དང་། དབྱེ་བ་བཞི་ལས་དང་པོ་ནི། གདུལ་བྱ་དབང་པོ་རྣོ་རྟུལ་གྱི་བསམ་

པ་བསྡུས་རྒྱས་ལ་དད་པ་དང་བསྟུན་ནས་མདོ་སྡེ་ལ་སོགས་པའི་ཆོས་གྲངས་བཞིན་དུ་མདོ་བསྡུས་ནས་གསུངས་པ་དང་། རྒྱས་པར་གསུངས་པ་གཉིས་སོ། །གདུལ་བྱ་དེ་གཉིས་ལ་ལེགས་པར་མི་སློབ་པས་
བཏང་བས་ཡོངས་སུ་མ་སྟེ་མགོན་མི་མཛད་པའོ། །དེ་འཇུག་པའི་ཕྱོགས་ཇི་ལྟར་ཡིན་ཞེ་ན་འབུམ་པ་ན་རེ་བཟློག་སྟེ་བསྟན་པ་ཡིན་ཏེ་དེ་གཉིས་ལ་ལེགས་པར་བསླབས་པས་སངས་རྒྱས་ཀྱི་མགོན་མཛད་པའོ་
ཞེས་སོ། །དུས་གསུམ་གྱི་ཨརྱས་སྦྱོར་ལམ་མཐོང་ལམ་སྒོམ་ལམ་གསུམ་ལ་བཤད་དོ། །འདིར་འབུམ་བས་མཐོམ་ལམ་བཞིར་བྱས་པའི་དུས་སུ་སྦྱོར་ལམ་འདས་པ་ཡིན་ཞིང་སྒོམ་ལམ་མ་འོངས་པ་ཡིན་
ལ་དེ་ཉིད་ད་ལྟ་བ་ཡིན་པས་འགྲེལ་པ་ནས་བཤད་པའི་འཐད་པས་དོན་དམ་པར་དེ་གསུམ་ལ་ཏིང་ངེ་འཛིན་ལ་སོགས་པའི་ཡོན་ཏན་མེད་པ་ཡིན་ནོ། །ཐ་སྙད་དུ་ནི་ཡོན་ཏན་ཡོད་པས་བླང་བྱ་ཡིན་ནོ་ཞེས་སོ། །རྟག་
པ་ལ་སོགས་པ་ཕྱིན་ཅི་ལོག་བཞི་ཞི་བས་སྦྱོར་བའི་ལམ་ནི་ལེགས་པའི་ལམ་མོ། །སྟོང་པ་ཉིད་མངོན་སུམ་དུ་རྟོགས་པས་མཐོང་བའི་ལམ་ནི་ལེགས་པའི་ལམ་མོ། །སྟོང་ཉིད་མཐོང་བ་གོམས་པར་བྱེད་པར་

༄༅། །སྒོམ་པའི་ལམ་ནི་ལེགས་པའི་ལམ་ཡིན་ནོ། །གཉིས་པ་ངོ་བོ་ནི་ཡུལ་དགུ་པོ་དེ་ལ་སྒྱུ་མ་ལྟ་བུར་གཟུང་བར་བྱའོ་ཞེས་གཟུང་བའི་རྣམ་རྟོག་འདི་གཅིག་སྟེ་དང་པོའོ། །གཉེན་པོའི་ཐ་སྙད་ཀྱིས་
རྟོག་པ་ལ་བཏགས་པ་ནི་སྦྱོར་བའི་རྣམ་པའི་རྟོག་པ་ཞེས་བྱ་ལ་ཡུལ་དེ་རྣམས་ཡུལ་དུ་བྱེད་པས་སྤྱོད་ཡུལ་ཅན་ཞེས་སོ། །གསུམ་པ་ནི་སྒོམ་པའི་ལམ་གྱི་སྦྱོར་བའི་གནས་སྐབས་ཀྱི་ཞེས་སོ། །གཉིས་པ་ལྡོག་པའི་
རྟེན་ཅན་ནི་དེ་ལྟར་དང་པོ་ཞེས་སོགས་ཏེ། འདི་ལ་བཞི་སྟེ། ཡུལ་དང་། ངོ་བོ་དང་། གཉེན་པོ་དང་། དབྱེ་བའོ། །དང་པོ་ནི་རྟོག་པའི་གྲངས་གཉིས་པ་སེམས་དང་སེམས་བྱུང་རྣམས་འཇུག་པའི་ཡུལ་
ཅན་ཡིན་བཞེད་དེ་ཞེས་ཏེ་གཉེན་པོ་ཐ་སྙད་ཀྱིས་རྟོག་པ་ལ་བཏགས་པ་སྟེ་མདོར་བསྟན་ཡིན་ནོ། །རྒྱས་པར་བཤད་པ་ནི་དགེ་བའི་བཤེས་གཉེན་དང་སྙིང་རྗེ་དང་དད་པ་དང་བྲལ་བས་བྱང་ཆུབ་ཀྱི་སེམས་མི་སྐྱེ་
བ་དང་། སངས་རྒྱས་ལ་དམིགས་ནས་ཐོབ་པར་འདོད་པའི་བསོད་ནམས་མེད་པས་བྱང་ཆུབ་ཀྱི་སྙིང་པོ་ཆོས་སྐུ་ཡིད་ལ་མི་བྱེད་པ་དང་། ཐེག་པ་དམན་པའི་ཡིད་ལ་བྱེད་པ་ནི་ཉན་རང་གི་བྱེ་བྲག་གིས་གཉིས་སུ་

འགྱུར་རོ། །ཉན་རང་གིས་ཤེར་ཕྱིན་བསྒྲུབས་པ་མེད་པས་རྫོགས་པའི་བྱང་ཆུབ་ཡིད་ལ་མི་བྱེད་པ་དང་། །མི་རྟག་པ་ལ་སོགས་པ་དམིགས་པ་དང་བཅས་པ་སྒོམ་པ་དང་། །ཆོས་ཀྱི་བདག་ཏུ་དམིགས་པ་
མེད་པས་བསྒོམ་པ་མེད་པ་དང་། ཆོས་ཀྱི་བདག་ཏུ་དམིགས་པའང་མེད་པས་བསྒོམས་པ་ལས་བཟློག་ཅིང་མི་རྟག་པ་ལ་སོགས་པར་མི་དམིགས་པའང་མེད་པས་བསྒོམ་པ་མེད་པ་ལས་བཟློག་པ་དང་། དོན་ཇི་
ལྟ་བ་བཞིན་མ་ཡིན་ལ་ཆོས་ཀྱི་བདག་ཏུ་ཞེན་པའོ། །ལ་ཞེས་ཁ་བསྐངས་པ་ཀུན་ལ་སྦྱར་ནས་ཡུལ་སྟོན་ནོ། །གཉིས་པ་ནི་རྣམ་པར་རྟོག་པ་ཞེས་ཏེ་ཡུལ་དགུ་ལ་དོར་བར་བྱའོ་ཞེས་ཏེ་དེའི་གཟུང་བར་རྟོག་པའོ། །
གསུམ་པ་ནི་སྒོམ་པའི་ལམ་གྱི་འཇུག་པའི་སྐབས་ཀྱི་སྤོང་བར་ཤེས་པར་བྱའོ། །བཞི་པ་ནི་རྣམ་པ་དགུའོ་ཞེས་སོ། །འཛིན་རྟོག་དང་པོ་ནི་དེ་ལྟར་ཞེས་སོགས་ཏེ། དེ་ལ་བཞི་སྟེ། ཡུལ་དང་། ངོ་བོ་དང་། གཉེན་པ་དང་།
དབྱེ་བའོ། །དང་པོ་ནི་ཕྱི་རོལ་པས་བཏགས་པའི་བདག་དང་སེམས་ཅན་མེད་པས་དམྱལ་བ་ནས་སངས་རྒྱས་ཀྱི་བར་དུ་སེམས་ཅན་བཏགས་པ་ཙམ་དང་། སྤྱོད་ཡུལ་ནི་རྟོག་པའི་ཡུལ་ཡིན་པར་སྟོན་པས་ཐམས་

༄༅། །ཅད་ལ་སྦྱར་གསུངས་སོ། །རང་གི་སྡེ་པས་བཏགས་པའི་གཟུང་འཛིན་མེད་པས་ཆོས་སུ་བཏགས་པ་ཙམ་དང་། མཁྱེན་གསུམ་གྱི་ཆོས་ཀུན་རྫོབ་དུ་སྟོང་པ་མ་ཡིན་པ་དང་། ཆོས་ལ་ཆགས་ཤིང་ཞེན་
པ་དང་། ཆོས་རབ་ཏུ་རྣམ་པར་འབྱེད་པའི་ཤེས་རབ་དང་། ཉན་རང་གི་སྔར་བཤད་པའི་ཆེད་དུ་བྱ་བ་གསུམ་གྱི་ཆེད་དུ་མི་བྱེད་པས་རྒྱུན་ཞུགས་ནས་རང་རྒྱལ་གྱི་བར་དངོས་པོར་གྱུར་པའི་ཆེད་དུ་བྱེད་པ་དང་། །
བྱང་སེམས་ནི་གང་ཟག་གི་བདག་དང་གཟུང་བ་དང་འཛིན་པ་མེད་པར་རྟོགས་པ་ཐེག་པ་གསུམ་གྱིས་ངེས་པར་འབྱུང་བ་དང་། སོ་སོའི་སྐྱེ་བོས་བདག་མེད་མངོན་སུམ་དུ་མ་རྟོགས་པས་ཡོན་ཕུལ་ཡང་བསོད་
ནམས་མང་པོ་མི་འབྱུང་བས་དག་པ་མ་ཡིན་པ་དང་། དེས་འཁོར་གསུམ་དུ་རྟོགས་པས་དོན་དང་མི་མཐུན་པས་སྤྱོད་པ་འཁྲུག་པའོ། །ལ་ཞེས་པ་ཀུན་ལ་སྦྱར་རོ། །གཉིས་པ་ནི་ཡུལ་དགུ་པོ་དེ་ལ་གང་ཟག་གི་འཛིན་
པ་པོ་ཡིན་ནོ་ཞེས་འཛིན་པར་རྟོག་པ་གཉིས་ལས་དང་པོ་ཤེས་པར་བྱའོ་ཞེས་མདོ་ནས་གཉེན་པོའི་སྒོ་ནས་བསྒྲགས་ཤིང་བསྟན་པ་ཡིན་ནོ། །གསུམ་པ་འགྲེལ་བར་བསྒོམ་པའི་ལམ་གྱི་གནས་སྐབས་ཀྱི་ཞེས་

སོ༑ ༑བཞི་པ་ནི་ལམ་གསུམ་ཞེས་སོ། །འཛིན་རྟོག་གཉིས་པ་ལ་གཉིས་ལས་མདོར་བསྟན་པ་ནི། དེ་ལྟར་དང་པོ་བསྟན་ནས་ཞེས་སོགས་སྟེ་དམྱལ་བ་ནས་སངས་རྒྱས་ཀྱི་བར་གྱི་སེམས་ཅན་ཏེ་གང་ཟག་
ཐམས་ཅད་ཀྱང་། དེའི་རྒྱུད་འཕགས་པ་དང་སོ་སོའི་སྐྱེ་བོའི་བྱེ་བྲག་གི་གོ་རིམ་བཞིན་དུ་མཁྱེན་པ་གསུམ་དང་མཐོང་སྤང་གི་སྒྲིབ་པ་ཡིན་ཞིང་དེ་རྣམས་ལ་རྟོག་པ་ནི་ཡུལ་ཅན་སྒོམ་ལམ་དེ་ཡིས་རྣམ་པར་འཇོམས་
པས་སྒོམ་ལམ་དང་སྤང་བྱར་འགྲེལ་པའོ། །མི་མཐུན་ཕྱོགས་དང་པོ་ལས་གཞན་རྣམ་པ་དགུ །གཉིས་པ་རྒྱས་བཤད་ནི་ཇི་ལྟར་ཞེས་སོགས་ཏེ། འདིའང་འཕགས་པ་ལྟར་ན་ཡུལ་དགུ་པོ་ཉིད་ལ་འཛིན་པ་པོ་
ཡིན་ཞེས་སྒྲིབ་པ་དང་རྨོངས་པ་དོན་གཅིག་པར་བྱས་ནས་དེ་ཉིད་རྟོགས་པར་བྱེད་པ་ནི་འཐད་ཀྱི། སེང་བཟང་གིས་རྨོངས་པ་ཡུལ་དུ་བྱས་ནས་དེ་ལ་ཡུལ་ཅན་རྟོགས་པར་བྱེད་པ་ནི་མི་འཐད་དེ་རྨོངས་པ་དེ་སོ་
སོའི་སྐྱེ་བོ་འདོགས་པ་དང་དེའི་རྒྱུར་འཐད་ཀྱང་ཨརྱ་འདོགས་པའི་རྒྱུར་མི་འཐད་པས་སྔར་གྱི་བཏགས་པ་དང་། དེའི་རྒྱུ་མཚན་ལ་དམིགས་པར་བཤད་པ་དང་འགལ་བའི་ཕྱིར་རོ། །འདི་ལ་བཞི་སྟེ། ཡུལ་

༄༅། །དང་། ངོ་བོ་དང་། གཉེན་པོ་དང་། དབྱེ་བའོ། །དང་པོ་ནི་མཁྱེན་གསུམ་གྱི་ཡུལ་གསུམ་ཤེས་པས་དེ་གསུམ་གྱི་སྒྲིབ་པ་སྤོང་བའི་ཐབས་ལ་རྨོངས་པ་གསུམ་མོ། །སྒྲིབ་པ་ཐམས་ཅད་ཞི་བར་
བྱེད་པའི་ལམ་ཡུམ་ཡིན་པ་མ་ཤེས་པས་རྨོངས་པ་དང་དེ་བཞིན་ཉིད་དང་སོགས་པར་ཡང་དག་པའི་མཐའ་དང་མཚན་མ་མེད་པ་དང་དོན་དམ་པ་དང་ཆོས་ཀྱི་དབྱིངས་བསྡུས་པ་དོན་དམ་པའི་བདེན་པའི་རྣམ་
གྲངས་དང་གཟུགས་སོགས་ཀུན་རྫོབ་ཀྱི་བདེན་པ་གཉིས་མཚུངས་པར་ལྡན་ཏེ་ངོ་བོ་གཅིག་པ་དང་མི་ལྡན་ཏེ་ཐ་དད་པར་མ་གྲུབ་པར་མ་ཤེས་པས་རྨོངས་པ་དང། བདུད་ཀྱིས་བསྟན་པའི་ཉན་རང་ལམ་དང་ཡུམ་
གྱི་ལམ་མི་ཉམས་པ་ལ་དེར་མ་ཤེས་པས་རྨོངས་པ་དང་སྡུག་བསྔལ་ལ་སོགས་པའི་བཞི་ཀུན་རྫོབ་དུ་ཡོད་པ་དང་དོན་དམ་དུ་མེད་པར་བསྟན་པས་བདེན་གཉིས་ཀྱི་རྣམ་དབྱེ་ལ་མི་མཁས་སྒྲ་ཇི་བཞིན་དུ་འཛིན་
པས་དེ་བཞིན་ཉིད་ལ་རློམ་པ་དང་། ཉོན་མོངས་པའི་རང་བཞིན་གློ་བུར་བ་ཡིན་པ་ལ་དེར་མ་ཤེས་པས་རྨོངས་པ་དང་། གཟུང་འཛིན་གཉིས་སུ་མེད་པ་ལ་ཀུན་དུ་རྨོངས་པའོ། །འཕགས་པས་གཉིས་སུ་མེད་

པའི་དོན་དམ་པ་ལ་བཤད་དོ། །གཉིས་པ་ནི་ཡུལ་དེ་རྣམས་ལ་བཏགས་པའི་སྐྱེས་བུ་འཛིན་པ་པོ་ཡིན་ནོ་ཞེས་རྣམ་པར་རྟོག་པ་གཉིས་དང་བཞིའི་ཐ་མར་སངས་རྒྱས་བཞེད་དོ། །ཡུལ་དགུ་པོ་དེ་ཉིད་བཏགས་
པའི་འཛིན་པ་ཡིན་བས་དེ་ཉིད་ལ་འཛིན་པར་རྟོག་ཅེས་བྱ་བར་གསལ་ཞིང་རིགས་སོ། །གསུམ་པ་ནི་བསྒོམ་པའི་ལམ་ཞེས་སོགས་ཏེ། དེའི་ཐ་སྙད་ཀྱིས་རྟོག་པ་ལའང་བཏགས་པ་ཡིན་ནོ། །བཞི་པ་ནི་རྣམ་པ་
དགུར་བཞེད་པ་ཡིན་ཞེས་སོ། །མཇུག་བསྡུ་བ་ནི་སྒོམ་པའི་ལམ་གྱི་མི་མཐུན་ཕྱོགས་ཞེས་སོ། །གསུམ་པ་བྱེད་པ་ནི་ཚིགས་སུ་བཅད་པའི་བསམ་པ་དྲངས་པ་ནི་རྟེན་ནོ་ཞེས་དྲངས་སོ། །གང་ལ་གང་རྒྱུ་རྒྱུ
མཚན་གང་གིས་རྟེན་ཞེ་ན། བྱང་ཆུབ་ཞེས་སོགས་དང་། ཡོན་ཏན་ཞེས་སོགས་ཀྱིས་སྟོན་ནོ། །དེའང་རྣམ་པར་རྟོག་པ་ཞེས་མངོན་གྱུར་ཡིན་ལ་ཉོན་མོངས་པ་ནི་དེའི་ས་བོན་ཡིན་ནོ། །དེ་གཉིས་དུས་མཉམ་དུ་
སྤོང་པ་མི་འཐད་དོ་སྙམ་ན་རྒྱུ་ནུས་པ་ཐོགས་མེད་སྤོང་བ་ཡིན་པས་ཉེས་པ་མེད་དོ་གསུངས་སོ། །ཚིགས་སུ་བཅད་པ་ཉིད་ནི་རྣམ་པ་ཀུན་ཏུ་རྟེན་པར་བྱེད་ཅེས་དྲངས་སོ། །དེ་གང་ལ་གང་དཔེ་ཅི་འདྲ་བར་རྒྱུ་མཚན་

༄༅། །གང་གིས་བརྟེན་ཞེས་པ་གཞིའི་ལམ་དུ་སྦྱར་ཏེ། དང་པོ་བྱང་ཆུབ་སེམས་དཔའ་ཆེན་པོ་དེ་ནིའོ། །དེའི་ཁྱད་པར་ནི་འབྲས་བུ་མཆོག་ཐམས་ཅད་ཐོབ་པས་སྤང་ཞིང་མཛེས་པར་བྱས་པའོ། །གཉིས་པ་
ནི་ཐེག་པ་གསུམ་གྱིས་བསྡུས་པའི་ཡོན་ཏན་ཕུན་སུམ་ཚོགས་པ་ཀུན་ནོ། །དེའི་ཁྱད་པར་ནི་རྣམ་པ་ཀུན་དུ་འགྲོ་བའི་བདེ་བ་སྒྲུབ་པར་བྱེད་པའོ། །དེ་ཡང་མདོ་ལས་སྐྱེས་བུ་ལ་ལ་ཞིག་ཤིང་ལྗོན་པའི་ས་བོན་
བཙུགས་ཏེ་ཆུ་བཅུ་བ་དང་གནོད་པ་བསལ་བ་ལ་སོགས་པ་བྱས་པ་དེ་རྒྱས་པའི་སྡོང་པོ་གྲུབ་པ་དེ་དེའི་ལོ་མས་ནི་བསིལ་བ་ལ་སོགས་པའི་བདེ་བ་བསྒྲུབ་བོ། །མེ་ཏོག་གིས་ནི་དགའ་བ་སྐྱེད་པ་ལ་སོགས་སོ། །
འབྲས་བུའི་ནད་སེལ་བ་ལ་གོས་པས་བདེ་བ་བསྒྲུབ་པ་ལྟར་བྱང་ཆུབ་སེམས་དཔས་དང་པོ་སེམས་བསྐྱེད་དེ་ས་བོན་བཏབ་ནས་ཚོགས་དང་སྦྱོར་བ་དང་མཐོང་ལམ་དུ་མཐུན་རྐྱེན་བསྒྲུབས་ཤིང་འགལ་རྐྱེན་
སྤངས་པས་སྒོམ་ལམ་གྱི་སྡོང་པོ་གྲུབ་པ་ན་ལོ་མས་ནི་ངན་སོང་ཞི་བར་བྱེད་པས་བདེ་བ་བསྒྲུབ་བོ། །མེ་ཏོག་གིས་ནི་རྒྱལ་རིགས་ཤིང་ས་ལ་ཆེན་པོ་ལྟ་བུ་ནས་སྲིད་རྩེའི་བར་དུ་སྐྱེ་བར་བྱེད་པས་ཕན་འདོགས་

སོ༑ ༑འབྲས་བུ་ནི་སེམས་ཅན་རྒྱུན་དུ་ཞུགས་པ་ནས་རྣམ་མཁྱེན་གྱི་བར་ལ་བཀོད་ནས་བདེ་བ་སྒྲུབ་པའོ། །གསུམ་པ་ནི་རྒྱ་མཚོ་ཆེན་པོ་ལ་ཆུ་བོ་གངྒཱ་ལ་སོགས་པ་ཆུ་བོ་ཐམས་ཅད་གཞོལ་ཞིང་རྟེན་པ་
བཞིན་དུའོ། །འོ་ན་མཐོང་ལམ་ལ་སོགས་པ་ལ་གནས་པ་ལ་མི་རྟེན་པར་དེ་ལ་གནས་པ་ལ་རྟེན་པ་ཅི་སྟེ་ཞེ་ན་བཞི་པ་རྒྱུ་མཚན་ནི། བྱི་བ་ནེ་ཙོ་ཆ་ག་བ། ཧ་ཅང་ཆར་ཆེས་ཆར་ཆུང་དང་། རྒྱལ་པོ་ངན་པར་
གྱུར་པ་སྟེ། དྲུག་པོ་དེ་ལ་ཡམས་ཞེས་བརྗོད། ཅེས་ལུང་ནས་འབྱུང་བས་ཡམས་ནད་དང་འདྲ་བའི་རྟོག་པ་རྣམས་ཟད་ནས་ཡུན་རིང་མ་ལོན་པ་ནི་སྤང་བྱ་དང་བྲལ་བའི་དུས་མཚོན་པ་ཡིན་གྱི་དུས་གཞན་གྱིས་
ཆོད་པར་སྟོན་པ་ནི་མ་ཡིན་ནོ། །དབུགས་ཕྱིན་པ་ནི་འཇིག་རྟེན་ལས་འདས་པའི་དགའ་བ་རྙེད་པའོ། །དེ་ལ་བྱེད་པ་འདི་ནི་ས་བཅུའི་ཡིན་ཏེ་རིགས་ཀྱི་ས་ལ་སོགས་པའི་ས་དགུ་འདས་ནས་ཞེས་པས་ཐེག་
པ་གསུམ་གྱི་ཡོན་ཏན་ཕུན་སུམ་ཚོགས་པ་ནི་དེ་ལ་ཡོད་པར་བཤད་པ་དང་། རྗེས་ཐོབ་དེ་བཞིན་གཤེགས་རྣམས་ཞེས་པས་སེམས་ཅན་གྱི་བདེ་བ་བསྒྲུབ་པ་ཡང་དེ་ལ་ཡོད་པར་བཤད་པས་གསུངས་སོ། །

༄༅། །གལ་སྟེ་སྒོམ་ལམ་གྱི་རྟོག་པའི་གཉེན་པོ་ས་གཉིས་པ་ནས་ཡོད་པ་དང་། ངོ་བོ་ཐོད་རྒལ་བྱེད་པ་ས་བརྒྱད་པ་ནས་ཡོད་པ་དང་དབྱེ་བ་དགུ་ཀ་ནས་ཡོད་པར་བཤད་པས་བྱེད་པ་དེ་ལྟར་མི་འཐད་དོ་
ཞེ་ན་དེ་དག་ནི་གཙོ་ཆེ་བ་ཡིན་ནོ། །བཞི་པ་བར་ཆད་མེད་པའི་རྩེ་མོ་ལ་ལྔ་སྟེ། ངོ་བོ་དང་། དམིགས་པ་དང་། བདག་རྐྱེན་དང་། རྣམ་པ་དང་། སྤང་བྱ་ལོག་རྟོག་སོ། །དང་པོ་ནི་རྒྱུ་མཚན་ཅན་དང་། རྒྱུ་
མཚན་གཉིས་ལས། དང་པོ་ནི་བར་ཆད་མེད་པའི་ཏིང་ངེ་འཛིན་ཏེ་རྡོ་རྗེ་ལྟ་བུའོ། །སངས་རྒྱས་ཉིད་འཐོབ་པའོ། །དེ་ས་བཅུ་པ་ལས་སངས་རྒྱས་སུ་བྱས་པ་དེ་ཡིན་ནམ་ཞེས་སངས་རྒྱས་དེ་ནི་རྣམ་པ་ཀུན་
མཁྱེན་ཉིད་ཅེས་སོ། །དེ་ལ་བར་ཆད་མེད་པ་ཅི་སྟེ་ཞེ་ན་གཉིས་པ་རྒྱུ་མཚན་ནི་བསོད་ནམས་མང་པོ་ཉིད་ཀྱི་ནིའོ། །དེ་ཇི་ལྟར་མང་ཞེ་ན་མདོ་ལས་འདྲེས་གཉིས་ཡོད་པ་ལས་དང་པོ་ནི་སྟོང་གསུམ་ན་ཡོད་ཚད་སྐྱེ་བོ་
རྒྱུན་དུ་ཞུགས་པ་ནས་དགྲ་བཅོམ་པའི་ཕུན་སུམ་ཚོགས་པ་ལ་བཀོད་པ་བས་ཀྱང་བྱང་ཆུབ་སེམས་དཔའ་དང་པོ་བྱང་ཆུབ་མཆོག་ཏུ་སེམས་བསྐྱེད་པ་ཡང་བསོད་ནམས་ཆེའོ་ཞེས་དབྱུག་གུ་དང་བསྣུམ་ཁུར་

གྱི་རིགས་པས་བསྟན་པས་དེ་རྩ་བས་མ་བསྡུས་པར་བྱ་བའམ། བསྡུས་པར་བྱས་ན་དེ་བསོད་ནམས་ཆེ་ལ་དེ་བས་ཀྱང་བར་ཆད་མེད་པའི་ཏིང་ངེ་འཛིན་བསོད་ནམས་ཆེའོ། །ཞེས་ཨར་གསུངས་ལོ། །འགྲེས་
གཉིས་པ་ནི་སྟོང་གསུམ་སྐྱེ་བོ་རྒྱུན་ཞུགས་ནས་དགྲ་བཅོམ་གྱི་བར་ཉན་ཐོས་ཀྱི་རྟོགས་པ་ཕུན་ཚོགས་དང་། བསེ་རུ་ལྟ་བུའི་རྟོགས་པ་ཕུན་ཚོགས་དང་། བྱང་ཆུབ་སེམས་དཔའི་སྐྱོན་མེད་པ་ས་དང་པོ་ནས་།
བདུན་པའི་བར་ལ་བཀོད་པའི་དགེ་བ་རྣམས་དཔེར་མཛད་ནས་དེ་བས་བྱང་ཆུབ་སེམས་དཔའ་བྱང་ཆུབ་ལ་དངོས་སུ་ཞུགས་པ་བསོད་ནམས་ལྷག་པར་གསུངས་པའི་སྒོ་ནས་མང་ངོ། །དེ་དམིགས་པ་ལ་སོགས་
བ་ཇི་ལྟ་བུ་ཡིན་ཞེ་ན་ཞེས་ཏེ་ཕྱོགས་ཁོངས་སུ་བདག་རྐྱེན་དང་རྣམ་པ་བསྡུའོ། །འདིའི་ཞེས་པ་འཕགས་པ་ལམ་དེའི་ཁྱད་པར་དུ་བྱེད་ཆོས་རྣམ་མཁྱེན་འདིའི་ཞེས་པ་འཆད་པ་ནི་རིགས་ཏེ་མདོ་དང་མཐུན་པས་སོ། །
སེང་བཟང་གིས་བར་ཆད་མེད་པའི་ཏིང་ངེ་འཛིན་འདི་ཞེས་བཤད་དོ། །འབྲེ་ལྟར་ན་རྒྱུ་འབྲས་ཀྱི་འབྲེལ་པ་རྒྱུ་མཚན་དུ་བྱས་ནས་བར་ཆད་མེད་པའི་ཏིང་ངེ་འཛིན་ལ་རྣམ་མཁྱེན་གྱི་མིང་གིས་བཏགས་པ་ཡིན་ནོ་

༄༅། །ཞེས་སོ། །འབྲོམ་གྱི་རྣམ་མཁྱེན་ལ་གཉིས་ལས་འདི་རྒྱུའི་རྣམ་མཁྱེན་ཡིན་ནོ་ཞེས་སོ། །གཉིས་པ་དམིགས་པ་ནི་བདེན་པའི་དངོས་པོ་མེད་པའི་སྣང་བ་རྟེན་འབྲེལ་ལོ། །གསུམ་པ་ནི་བསྐལ་པ་གྲངས་
མེད་གསུམ་དུ་རྣམ་མཁྱེན་ཡིད་ལ་བྱེད་པ་མ་བརྗེད་པ་དྲན་པའོ། །བཞི་པ་ནི་དམིགས་པ་རང་བཞིན་གྱིས་རྣམ་པར་དག་པ་དང་སྒོམ་སྤང་ཆུང་དུ་ལས་གཞན་པ་ཞི་བའོ། །ལྔ་པ་ལ་གཉིས་ལས་མདོར་བསྟན་པ་ནི་
རྒོལ་ཞེས་དྲངས་སོ། །གང་ལ་ཞེ་ན་རྒྱུའི་ཐམས་ཅད་མཁྱེན་པ་འདི་ལའོ། །གང་ཟག་གང་ཞེ་ན་བདེན་གཉིས་རྟོགས་པའི་ཐབས་མཁས་པ་དང་མི་ལྡན་པའི་སྐྱོན་དབང་དུ་སྨྲ་བ་རྣམས་སོ། །ཇི་ལྟར་ཞེ་ན་གཅིག་
གིས་ལན་བཏབ་པ་གཞན་དང་གཞན་འབྱུང་བས་བརྒྱུད་མར་རྒོལ་ཞིང་ལོག་པར་རྟོག་པའོ། །འགྲེལ་པར་རྒོལ་བ་འབྱུང་ཞེས་པ་གཞིར་བཞག་གོ །གང་ལ་ཞེ་ན་གནས་འདི་ལའོ། །གང་གིས་ཞེ་ན་རབ་ཏུ་སྨྲ་
བ་ཐབས་ལ་མཁས་པ་མ་གཏོགས་པ་རྣམས་ཀྱིའོ། །ངོ་བོ་ནི་ཀླན་ཀ་རྐོ་བའོ། །ཚུལ་ནི་བརྒྱུད་མར་རོ། །དེའི་རྒྱུ་མཚན་ནི་གཏིང་དཔག་དཀའ་བའི་ཞེས་སོ། །གཉིས་པ་རྒྱས་པར་བཤད་པ་ནི་བློའི་ཞེས་སོགས་ཏེ།

འདི་ལ་བདུན་ཏེ། ལོག་པར་རྟོག་པའི་ཡུལ་དང་། གང་ཟག་དང་། །ངོ་བོ་དང་། །གཞི་དང་། །དབྱེ་བ་དང་། །འབྱེད་པའི་རྒྱུ་མཚན་དང་། །དེ་སེལ་བར་བྱེད་པའོ། །དེ་ལ་བཅུ་དྲུག་པོ་ནི་ལོག་རྟོག་ཀྱི་
ཞེན་པའི་ཡུལ་ཡིན་ནོ། །དེ་ཡང་བདེན་གཉིས་ཀྱི་མཚན་ཉིད་མི་ཤེས་པའི་ལོག་རྟོག་གོ །དེ་ལ་བཅུ་བཞི་ནི་དོན་དམ་པའི་སྒོམ་ཅན་གྱི་ལོག་རྟོག་ལ་ཀུན་རྫོབ་ཀྱི་སྒོམ་ཅན་གྱི་ལན་དང་། །དམ་པའི་དོན་དུ་ཀུན་།
རྫོབ་ནི་ཀུན་རྫོབ་ཀྱི་སྒོམ་ཅན་གྱི་ལོག་རྟོག་ལ་དོན་དམ་པའི་ལན་དང་ཤུགས་ལས་བསྟན་པའི་ཀུན་རྫོབ་ཀྱི་སྒོམ་ཅན་གྱི་ལོག་རྟོག་ལ་དེ་ཉིད་ཀྱིས་ལན་གྱིས་སེལ་བ་གསུམ་ལས་ལོག་རྟོག་དང་པོ་ནི་འདིའི་དམིགས་
པ་དངོས་མེད་དེ་ཞེས་པ་ལ་འཕྲོས་ནས་དེ་ལ་དོན་དམ་པར་འདུས་བྱས་དང་འདུས་མ་བྱས་ཡོད་ན་དེ་དག་རྣམ་མཁྱེན་གྱི་དམིགས་པར་འཐད་པ་ལས་དེ་དག་མ་གྲུབ་པས་དེའི་དམིགས་པ་མི་འཐད་ཅེས་པའོ། །
ལན་ནི་དེ་དག་ཐ་སྙད་དུ་ཡོད་པས་རྣམ་མཁྱེན་གྱི་དམིགས་པ་ཡིན་པས་དེ་འཐད་བའོ། །གཉིས་པ་ནི་དེའི་ངོ་བོ་ཉིད་ཅེས་པ་དོན་དམ་པར་དངོས་པོ་དངོས་མེད་ཀྱི་ཆོས་ཐམས་ཅད་དེ་བཞིན་ཉིད་ལ་སོགས་པའི་

༄༅། །རང་བཞིན་ཡིན་ལ་དེ་ལ་ཡང་རྟོགས་པར་བྱར་མེད་པས་དམིགས་པ་རྟོགས་པར་མི་འཐད་ཅེས་པའོ། །ལན་ནི་ཐ་སྙད་དུ་དེ་བཞིན་ཉིད་ལ་སོགས་པ་ལ་དེ་བཞིན་ཉིད་དུ་རྟོགས་པ་དམིགས་པ་ངེས་པར་
གཟུང་བ་འཐད་དོ། །གསུམ་པ་ནི་དོན་དམ་པར་ཡུལ་དངོས་པོ་དངོས་མེད་མ་གྲུབ་པས་དེ་རྟོགས་པའི་རྣམ་མཁྱེན་མི་འཐད་ཅེས་པའོ། །ལན་ནི་དོན་དམ་པར་དེ་གཉིས་མི་དམིགས་པར་རྟོགས་པ་སྣང་མེད་དང་།
ཐ་སྙད་དུ་དེ་གཉིས་ཡོད་པས་དེ་ལྟར་རྟོགས་པ་སྣང་བཅས་ཀྱི་རྣམ་མཁྱེན་ཡིན་པས་དེ་འཐད་པའོ། །བཞི་པ་ནི་དམ་པའི་དོན་དང་ཀུན་རྫོབ་ཅེས་ཏེ་མདོ་ལས་འཇིག་རྟེན་གྱི་ཀུན་རྫོབ་ཀྱང་གཞན་ལ་དོན་དམ་པ་
ཡང་གཞན་ཞིག་ལགས་སམ་ཞེས་ཏེ་དེ་གཉིས་ཐ་དད་པར་ཐལ་ལོ། །འདོད་ན་དགོངས་འགྲེལ་ནས་དོན་དམ་པ་རྟོགས་པས་སྣང་བ་ལ་མཚན་མར་འཛིན་པའི་གཉེན་པོ་མ་ཡིན་པ་དང་། །སྣང་བའི་ཆོས་ཉིད་མ་
ཡིན་པ་དང་། །ཀུན་རྫོབ་ལ་བདག་དང་ཆོས་བཀག་པ་ཙམ་དོན་དམ་པ་མ་ཡིན་པ་དང་། །ཀུན་ནས་ཉོན་མོངས་པ་དང་རྣམ་བྱང་དུས་གཅིག་དུ་དམིགས་པར་འགྱུར་བའི་ཐལ་བ་བཞིའི་གནོད་སྙམ་བའོ། །ལན་ནི་

འཇིག་རྟེན་གྱི་ཀུན་རྫོབ་ཀྱང་གཞན་ལ་དོན་དམ་པ་ཡང་གཞན་པ་མ་ཡིན་ཞེས་ཏེ་དོན་དམ་པར་ཐ་དད་མེད་པར་བསྟན་པ་ཡིན་ནོ། །ལྔ་པ་ནི་དོན་དམ་པར་བྱང་ཆུབ་ཀྱི་དོན་དུ་སྤྱོད་པའི་སྦྱིན་སོགས་མེད་པས་
སྦྱོར་བ་མི་འཐད་ཅེས་བའོ། །ལན་ནི་ཐ་སྙད་དུ་བྱང་ཆུབ་ཀྱི་སྤྱོད་པ་སྦྱོར་བ་འཐད་པའོ། །དྲུག་པ་ནི་དོན་དམ་པར་རྟོགས་པར་བྱ་བ་གང་ཡང་མེད་པས་ཤེས་བྱ་མ་ལུས་པ་རྟོགས་པའི་སངས་རྒྱས་མི་འཐད་
ཅེས་པའོ། །ལན་ནི་ཐ་སྙད་དུ་རྟོགས་པར་བྱར་ཡོད་པས་དེ་རྟོགས་པའི་སངས་རྒྱས་འཐད་དོ། །བདུན་པ་ནི་དོན་དམ་པར་བྱང་ཆུབ་འདོད་ཆགས་དང་བྲལ་བ་འགོག་པ་མ་གྲུབ་པས་དེ་འཐོབ་བྱེད་ལམ་དང་
དེ་གཉིས་སྟོན་པའི་གསུང་རབ་ཆོས་མི་འཐད་ཅེས་པའོ། །ལན་ནི་ཐ་སྙད་དུ་དེ་དག་བསྒྲུབས་པས་ཆོས་འཐད་དོ། །བརྒྱད་པ་ནི་དོན་དམ་པར་དམིགས་བྱ་གང་ཡང་མ་གྲུབ་པས་བྱང་ཆུབ་ཀྱི་ཆེད་དུ་དམིགས་པའི་
དགེ་འདུན་མི་འཐད་ཅེས་པའོ། །ཐ་སྙད་དུ་དྲི་མ་ཟད་དང་མི་སྐྱེ་བའི་བྱང་ཆུབ་ཡོད་པས་དེའི་ཆེད་དུ་དམིགས་པའི་དགེ་འདུན་འཐད་དོ། །དགུ་པ་ནི་དོན་དམ་པར་བྱང་ཆུབ་ཐོབ་པར་བྱེད་པའི་ཐབས་ཕར་ཕྱིན་དྲུག་མེད་

༄༅། །པས་སེམས་བསྐྱེད་དང་འཁོར་གསུམ་མི་དམིགས་པའི་ཐབས་ཀྱིས་ཟིན་པར་བྱེད་པ་མི་འཐད་ཅེས་པའོ། །ལན་ནི་ཐ་སྙད་དུ་དེ་དྲུག་ཡོད་པས་ཐབས་མཁས་འཐད་དོ། །བཅུ་པ་ནི་དོན་དམ་པར་རྟོགས་བྱ་
དངོས་པོ་དང་། །དངོས་མེད་དང་སྣོལ་མར་རྟོགས་པ་མེད་པས་དེ་རྣམས་རྟོགས་པའི་ཐུབ་པའི་རྟོགས་པ་མི་འཐད་པའོ། །ལན་ནི་ཐ་སྙད་དུ་དེ་དག་མཉམ་པར་རྟོགས་པ་ནི་དེ་ཡིན་པས་འཐད་དོ། །བཅུ་གཅིག་པ་
ནི་དོན་དམ་པར་མི་རྟག་པ་ལ་སོགས་པ་མེད་པས་དེ་ལས་ཕྱིན་ཅི་ལོག་རྟག་པ་ལ་སོགས་པར་འཛིན་པའི་ཕྱིན་ཅི་ལོག་མི་འཐད་ཅེས་པའོ། །ལན་ནི་ཐ་སྙད་དུ་མི་རྟག་པ་ལ་སོགས་པ་ཡོད་པས་དེ་ལས་ཕྱིན་ཅི་
ལོག་འཐད་དོ། །བཅུ་གཉིས་པ་ནི་མདོ་ལས་བྱང་སེམས་བརྒྱད་པའི་ལམ་བསྒྲུབས་ན་བརྒྱད་པར་མི་འགྱུར་རམ་ཞེས་ཏེ་ལམ་གསུམ་ཀ་བསྒོམས་ན་ཉན་རང་གི་འབྲས་བུ་མངོན་དུ་བྱེད་པར་འགྱུར་ལ་དེ་ལྟར་ན་བྱང་
སེམས་སྐྱོན་མེད་པར་འཇུག་པ་མི་འཐད་པ་དང་། དེ་ལྟར་ན་སེམས་ཅན་སྨིན་པ་དང་། ཞིང་སྦྱོང་བ་དང་རྣམ་པ་ཐམས་ཅད་མཁྱེན་པ་ཐོབ་པ་དང་ཆོས་ཀྱི་འཁོར་ལོ་བསྐོར་བ་ཡང་མེད་པར་ཐལ་བས་ཀུན་རྫོབ་

དུའང་ལམ་གསུམ་ཀ་སྒོམ་པ་མི་འཐད་ཅེས་པའོ། །ལན་ནི་ཀུན་རྫོབ་ཉིད་དུ་བྱང་སེམས་ཤེས་རབ་ཀྱི་ལམ་གསུམ་སྒོམ་སྤང་ཐབས་ཀྱིས་ཉན་རང་གི་འབྲས་བུ་མངོན་དུ་མི་བྱེད་པ་འཐད་དོ། །བཅུ་གསུམ་པ་དང་
བཅུ་བཞི་པ་ནི་དོན་དམ་པར་དོར་བྱ་དང་བླང་བྱ་མེད་པས་མི་མཐུན་པ་དང་གཉེན་པོ་མི་འཐད་ཅེས་པའོ། །ལན་དུ་ཐ་སྙད་དུ་དེ་དག་ཡོད་པས་མི་མཐུན་པ་དང་གཉེན་པོ་འཐད་པའོ། །བཅོ་ལྔ་པ་ནི་དོན་དམ་པར་
མཚན་གཞི་མེད་པས་མཚན་ཉིད་ཀྱང་མི་འགྲུབ་པས་དེ་ལྟར་ན་མཚན་ཉིད་འདི་དག་བསྒོམས་ཤིང་མངོན་དུ་བྱས་པས་རང་གི་ས་ལ་འདའ་བ་ལ་སོགས་པ་མེད་པར་ཐལ་ལོ་ཞེས་པའོ། །ལན་ནི་ཐ་སྙད་དུ་དེ་
དག་ཡོད་པས་མཚན་ཉིད་འཐད་དོ། །བཅུ་དྲུག་པ་ནི་དོན་དམ་པར་རང་དང་སྤྱིའི་མཚན་ཉིད་མེད་པས་ཡུམ་སྒོམ་པ་མི་འཐད་སྙམ་པས་བཅོམ་ལྡན་འདས་མཚན་ཉིད་མ་མཆིས་ན་ཡུམ་སྒོམ་པ་མ་མཆིས་
པར་འགྱུར་རོ་ཞེས་པས་སོ། །ལན་ནི་དོན་དམ་པར་མཚན་ཉིད་མེད་པ་གོམས་པར་བྱེད་པ་ནི་ཐ་སྙད་དུ་ཡུམ་སྒོམ་པའོ། །གཉིས་པ་ནི་བདེན་གཉིས་རྟོགས་པའི་ཐབས་དང་མི་ལྡན་པའི་རང་གི་དོན་མ་ངེས་པར་

༄༅། །གཞན་ལ་སྐྱོན་སྨྲ་བ་རྣམས་སོ། །གསུམ་པ་ནི་དོན་དང་མི་མཐུན་པར་འཇུག་པའི་ལོག་རྟོག་གོ །བཞི་པ་ནི་རྣམ་ཀུན་མཁྱེན་ཉིད་རྟེན་ཞེས་ཏེ་ཡུལ་གྱི་ཡང་གཞི་ཡིན་ནོ། །ལྔ་པ་ནི་ཅན་ཞེས་
སོགས་སོ། །འགྲེལ་བར་གང་ཟག་གི་སྐྱེ་བོ་ནས་ཐམས་ཅད་ཀྱི་བར་རོ། །ངོ་བོ་ནི་ལོག་པར་རྟོག་པ་ནས་སྤྱད་ན་ཐེ་ཚོམ་གྱི་ངོ་བོ་ཞེས་པའི་བར་རོ། །དེ་བཞི་ནི་རྣམ་པ་ཐམས་ཅད་མཁྱེན་པ་ཉིད་ཀྱི་རྟེན་
ཞེས་སོ། །དབྱེ་བ་ནི་བདག་ལོག་པར་རྟོག་པ་བཅུ་དྲུག་གོ་ཞེས་སོ། །དྲུག་པ་འབྱེད་པའི་རྒྱུ་མཚན་ནི་ཇི་སྐད་བཤད་པའི་ཡུལ་ཉིད་ཀྱིས་ཞེས་སོ། །བདུན་པ་ནི་དེ་བས་ན་ཞེས་སོགས་གཉིས་བཤད་པ་
ནི་མཚོན་པ་སྟེ། ཀུན་རྫོབ་ཀྱི་ལ་དེ་ཉིད་ཀྱི་ལན་འདེབས་པ་ཡོད་པའི་ཕྱིར་རོ། །རྣམ་པ་སྟོང་དུ་བསལ་ཞེས་པ་ནི་འབུམ་པ་ལྟར་ན་འདིའམ་འདིའི་རིགས་ཅན་མང་པོ་གསལ་ཞེས་འཆད་དོ། །འབྲེ་ནི་སུ་
ཀ་ཏ་ལྟར་ཚོགས་ལམ་ནས་ས་བཅུ་རྒྱུན་གྱི་ཐ་མའི་བར་དུ་ཡང་ནས་ཡང་དུ་བསལ་ཞེས་འཆད་པ་ནི་གཞུང་འདི་ཉིད་ནས་གསལ་བས་འཐད་དོ་གསུངས་སོ། །སྐབས་ལྔ་པའི་རྣམ་པར་བཤད་པའོ། །

མཐར་གྱིས་པ་སྟོན་པ་ནི་རྩེ་མོ་མངོན་པར་རྟོགས་པ་ཐོབ་པ་ཞེས་སོགས་ཏེ་སོ་སོ་བའི་ནི་ངེས་འབྱེད་ཆ་མཐུན་དང་མཐོང་ལམ་དང་སྒོམ་ལམ་གྱི་རྩེ་མོ་ཡིན་ལ། བསྡུས་པ་ནི་བར་ཆད་མེད་པའི་རྩེ་མོ་
ཡིན་ནོ་ཞེས་བཀའ་གདམས་པ་ཟེར་རོ། །མ་ཡིན་ཏེ་འགྲེལ་ཆེན་གྱིས་བསྡུས་པའི་སྐྱོན་སྤོང་གི་གཞུང་དང་འགལ་བའི་ཕྱིར་རོ་གསུངས་སོ། །འབུམ་པས་མ་འཁྲུགས་པ་དང་འཁྲུགས་པ་ཡིན་ནོ་གསུངས་པའི་
དོན་དྲིས་པ་ན་མཁྱེན་གསུམ་དང་རྣམ་ཀུན་ལ་མཛད་པ་ནི་རིགས་ཏེ་མཁྱེན་པ་གསུམ་གྱི་རྣམ་པ་སོ་སོར་ངེས་པའི་ཡུལ་ཅན་ཡིན་ལ་རྣམ་ཀུན་ནི་རྣམ་པ་མ་ལུས་པའི་ཡུལ་ཅན་ཡིན་ནོ་ཞེས་བཤད་པ་དང་འདི་
ཉིད་ནས་རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས་ཞེས་བཤད་པའི་ཕྱིར་རོ། །དེས་ན་རྩེ་མོ་ཡང་བསྡུས་པར་འོང་ངོ་ཞེས་སོ། །བླགས་པ་ནི་བཤད་པའོ། །བརྟན་པ་ནི་བློའི་ནུས་པ་མཐར་ཐུག་
པའོ། །འདི་ལ་ལྔ་སྟེ། ལམ་གྱི་དངོས་པོ་དང་། རྟེན་དང་། གཞི་དང་། དཔང་པོ་དང་། ལམ་རྫོགས་ཤིང་དག་པའི་ཡན་ལག་གོ །དང་བོ་ནི་སྦྱིན་པས་ནས་ཤེས་རབ་ཀྱི་བར་དྲུག་གོ །གཉིས་པ་ནི་སངས་རྒྱས་

༄༅། །ཞེས་སོགས་ཏེ་དཀོན་མཆོག་གསུམ་དྲན་པའོ། །གསུམ་པ་ནི་གཏོང་བ་དང་ཚུལ་ཁྲིམས་ཏེ་སོགས་སུ་བསྡུའོ། །བཞི་པ་ནི་ལྷ་མངོན་ཤེས་དང་ལྡན་པ་དྲན་པ་སྟེ་སོགས་སུ་བསྡུའོ། །ལྔ་པ་ནི་ཆོས་
ཐམས་དངོས་པོ་མེད་པའི་ངོ་བོ་ཉིད་དུ་སྒོམ་པའོ། །མཐར་གྱིས་པའི་བྱ་བར་བཞེད་ཅེས་པས་མཚོན་ནས་མཐར་གྱིས་བསླབ་པ་དང་། ནན་ཏན་དུ་བྱ་བའམ་སྒྲུབ་པ་གསུམ་དུ་བཞེད་པ་ཡིན་ནོ། །འགྲེལ་བར་སྦྱིན་
པ་ལ་སོགས་པ་འཁོར་གསུམ་རྣམ་པར་དག་པས་ཕྱེ་བ་དྲུག་ཅེས་སོགས་གཞན་ནས་བཅུར་བཤད་པ་དང་འགལ་ལོ་ཞེ་ན་ཕ་རོལ་ཏུ་ཞེས་སོགས་བསྡུའོ། །དེ་ཡང་སྦྱིན་པ་ལ་རང་གནས་ཤིང་གཞན་འགོད་པ་དང་
དེ་དག་གི་བསྔགས་པ་བརྗོད་ཅིང་མཐུན་པས་དགའ་བར་བྱེད་པའི་སྒོ་ནས་རྫོགས་པར་བྱེད་པའོ། །དེ་ཡང་གཙོ་ཆེ་བ་རྒྱུ་མཚན་དུ་བྱ་སྟེ་སྦྱིན་པ་རྫོགས་པ་ས་དང་པོ་ཡང་དག་པར་བསྒྲུབ་པར་བྱེད་པ་ལ་སོགས་
པའི་རིམ་པས་སོ། །དྲན་པ་ཉེ་བར་བཞག་པ་ལ་སོགས་པ་སྟེ་ཞེས་པའི་སོགས་སུ་སྟོབས་ཀྱི་བར་བསྡུས་པ་དེ་དག་སྐྱེས་པའི་ཚོགས་ལམ་དང་སྦྱོར་ལམ་གྱི་གནས་སྐབས་སུ་རྣམ་མཁྱེན་ཡིད་ལ་བྱེད་པས་སངས་

རྒྱས་གཟུགས་ལ་སོགས་པའི་ཕུང་པོ་ལྔ་དང་། མཚན་དང་དཔེ་བྱད་ལ་སོགས་པ་དང་། ཚུལ་ཁྲིམས་ལ་སོགས་པའི་ཕུང་པོ་ལྔ་དང་། སྟོབས་བཅུ་ལ་སོགས་པའི་དོན་དམ་པར་དྲན་པ་མེད་པ་དང་ཡང་དེ་ལ་
བྱར་མེད་པས་ཡིད་ལ་བྱེད་པ་མེད་སངས་རྒྱས་སུ་དྲན་པ་ཡིད་ལ་བྱེད་པ་ངེས་པར་འབྱེད་པའི་ཆ་དང་མཐུན་པར་བརྗོད་དེ་དེས་མཐར་གྱིས་བྱ་བར་སྟོན་ནོ། །བྱང་ཆུབ་ཀྱི་ཡན་ལག་གི་སྐྱེས་པའི་མཐོང་ལམ་གྱི་
སྐབས་སུ་ལམ་རྟེན་ཅིང་འབྲེལ་པར་འབྱུང་བར་དོན་དམ་པར་དྲན་པ་མེད་ཅིང་ཡིད་ལ་བྱ་བ་མེད་པས་ཡིད་ལ་བྱེད་པ་མཐོང་བའི་ལམ་བརྗོད་པར་བྱེད་དོ་དེའི་མཐར་གྱིས་བསླབ་པ་སྟོན་ནོ། །འཕགས་པའི་ལམ་
ཡན་ལག་བརྒྱད་པ་སྐྱེས་པ་སྒོམ་པའི་ལམ་གྱི་སྐབས་སུ་སངས་རྒྱས་གཟུགས་སོགས་ལྔ་དང་། མཚན་དཔེ་དང་ཟག་མེད་ཀྱི་ཕུང་པོ་ལྔ་སྟོབས་ལ་སོགས་པ་དང་། རྟེན་འབྲེལ་དུ་དོན་དམ་པར་དྲན་པ་མེད་
ཅིང་ཡིད་ལ་བྱར་མེད་པས་སྒོམ་པའི་ལམ་བརྗོད་པར་བྱེད་པ་སྟེ། དེས་ན་མཐར་གྱིས་པའི་སྒྲུབ་པ་སྟོན་ནོ། །དེ་བཞིན་དུ་ཞེས་པ་སངས་རྒྱས་རྗེས་སུ་དྲན་པ་མེད་ཅིང་ཡིད་ལ་བྱ་བ་མེད་པ་དེ་བཞིན་དུ་ཞེས་འབྲེ་

༄༅། །གསུངས་ཀྱང་སངས་རྒྱས་རྗེས་དྲན་དུ་གནས་སྐབས་གསུམ་དུ་ལན་གསུམ་བརྗོད་པར་བྱེད་པ་དང་། དེ་དག་གིས་ཀྱང་མཐར་གྱིས་བྱ་བ་དང་བསླབ་པ་དང་བསྒྲུབ་པ་གསུམ་སྟོན་པ་དེ་བཞིན་
དུ་ཞེས་ཡིན་ནོ་འདུལ་འཛིན་གསུངས་སོ། །ཆོས་ལ་མི་དགེ་བ་དང་ལུང་མ་བསྟན་གཉིས་ཇི་ལྟར་འབྲེལ་ཞེ་ན་གསུང་རབ་ཀྱི་བརྗོད་བྱ་ཡིན་པས་སོ་གསུངས་སོ། །སྔ་མ་བཞིན་དུ་ནི་ཕྱིར་མི་ལྡོག་པའི་རྟགས་སམ་དགེ་།
འདུན་ཉི་ཤུའི་སྐབས་སུ་བཤད་པ་སྔ་མ་བཞིན་དུ་ཞེས་འབྲེ་གསུངས་པ་མི་རིགས་པས་སྔ་མ་ལྟར་བྱའོ་ཞེས་འདུལ་འཛིན་གསུངས་སོ། །ཕར་ཕྱིན་དྲུག་གི་སྦྱིན་པ་དང་ཚུལ་ཁྲིམས་ནི་སྤྱིར་བྱང་སེམས་སྤྱོད་
པ་ཉམས་སུ་ལེན་པའི་སྦྱོར་བ་ཡིན་ལ་གཏོང་བ་དང་ཚུལ་ཁྲིམས་ཀྱིས་དོན་དམ་པར་མི་དམིགས་པར་ཡིད་ལ་བྱེད་པའི་བསམ་པ་ཡིན་ནོ། །ཡང་ཕར་ཕྱིན་དང་མ་ཡིན་པའི་དབང་དུ་བྱས་པའོ་ཞེས་ཨར་གསུངས་
སོ༑༑ཡང་དགེ་འདུན་གྱི་བྱང་སེམས་ཕྱིར་མི་ལྡོག་པ་སྐྱབས་གནས་ཀྱི་དབང་དུ་བྱས་ལ། ལྷ་ནི་མངོན་ཤེས་དང་ལྡན་པའི་ཁྲེལ་འཛེམ་གྱི་དཔང་པོའི་ཆ་ནས་ཡིན་ནོ། །སངས་རྒྱས་ཀྱང་དེའི་འགྲེའོ། །སྐབས་

དྲག་པའི་འགྲལ་པའི་རྣམ་པར་བཤད་པའོ།།
༈ སྐད་ཅིག་མ་སྟོན་པ་ནི་མཐར་གྱིས་པའི་མངོན་པར་རྟོགས་པ་བསྒོམས་པ་ནི་མཐར་གྱིས་པའི་བསྒོམ་པར་བྱ་བའི་དོན་དེ་དག་ཉིད་སྐད་ཅིག་མ་གཅིག་གིས་བསྒོམས་པས་ཞེས་སོ། །སྐད་ཅིག་
མ་གཅིག་གིས་བསྒོམ་ནུས་པ་ཅི་སྟེ་ཞེ་ན། ཤིན་ཏུ་གོམས་པའི་ཕྱིར་ཞེས་སོ། །མི་དགེ་བ་དང་དགེ་བ་ཟག་བཅས་ཀྱིས་མ་སྐྱེས་པས་རྣམ་པར་སྨིན་པ་མ་ཡིན་པ་ཞེས་སོགས་ཏེ། འདི་ལ་གཉིས་ཏེ། ཡོན་ཏན་གྱི་
རྣམ་པར་མངོན་དུ་བྱེད་པ་དང། ཤེས་རབ་ཀྱི་ཤེས་བྱ་རྟོགས་པའི་ལྡོག་པ་ནས་གཞག་པའོ། །དང་པོ་ལ་རྣམ་སྨིན་མ་ཡིན་པ་དང་། རྣམ་སྨིན་གཉིས་ལས། དང་པོ་ལའང་གཉིས་ཏེ། དངོས་དང་། དཔེའི་སྒྲུབ་པའོ། །
དང་པོ་ནི་བསྡུས་ཞེས་དྲངས་སོ། །གང་གིས་ཞེ་ན་སྦྱིན་པ་ལ་སོགས་པ་ལྔ་པོ་རེ་རེ་སྟེ་གང་རུང་གིས་སོ། །གང་ཞེ་ན་རྣམ་སྨིན་མ་ཡིན་པའི་ཟག་མེད་ཆོས་ཀུན་ནོ། །བསྡུས་པའི་ཚུལ་ལམ་ངོ་བོ་ནི་ལྔ་ལས་གང་

༄༅། །རུང་མངོན་དུ་བྱས་པ་ན་བསྡུ་བྱ་ཐམས་ཅད་མངོན་དུ་བྱེད་ནུས་པའོ། །དེའི་རྒྱུ་ནི་སྔོན་མཐར་གྱིས་པའི་ཚེ་ལྔ་པོ་དཀར་ཆོས་ཐམས་ཅད་དང་འབྲེལ་བར་བསྒོམ་པ་ལས་བྱུང་བའོ། །འོག་མ་གསུམ་
དུའང་དོན་གྱིས་གོ་བར་བྱའོ། །ཐུབ་པ་བྱང་སེམས་སྐད་ཅིག་མ་གཅིག་བོས་རྟོགས་པའོ། །འགྲེལ་པར་མ་ལུས་པ་བསྡུས་པ་འབའ་ཞིག་ཏུ་མ་ཟད་ཀྱི་འོན་ཀྱང་སྦྱིན་པ་ལ་སོགས་པའི་ཡེ་ཤེས་དམིགས་པར་བྱ་
བའི་སྐད་ཅིག་མ་གཅིག་པ་སྡུད་བྱེད་དོ། །བསྡུ་བྱ་ནི་སྦྱིན་པ་ནས་དཔེ་བྱད་ཀྱི་བར་གྱི་ཆོས་རྣམས་སོ། །དེའི་རྒྱུ་མཚན་ནི་སྦྱིན་པ་སེར་སྣ་གཅིག་པུའི་གཉེན་པོ་ཡིན་ནོ་ཞེས་པའི་དངོས་པོ་སོ་སོར་ངེས་པར་
འཛིན་པ་དང་བྲལ་བས་སྦྱིན་པ་ཐམས་ཅད་ཀྱི་གཉེན་པོར་གྱུར་པའོ། །གཅིག་གིས་མང་བོ་བསྡུས་པ་དེ་མི་འཐད་དོ་ཞེ་ན། འདུལ་བ་བཞི་བརྒྱ་པ་ལས་དངོས་པོ་གཅིག་ནི་སྦྱིན་པ་ལྟ་བུའོ། །དངོས་པོ་ཀུན་ནི་ཟག་
མེད་ཀྱི་ཆོས་རྣམས་སོ། །བློ་གང་གིས་སྦྱིན་པ་ལྟ་བུའི་དངོས་པོ་གཅིག་དེ་བཞིན་ཉིད་སྟོང་པར་རྟོགས་པའི་བློ་དེ་ཡིས་ཟག་མེད་ཀྱི་དངོས་པོ་ཀུན་དེ་བཞིན་ཉིད་སྟོང་པར་མཐོང་ཞེས་སོ། །དེ་ཉིད་མི་འཐད་

དོ་ཞེ་ན་ཆོས་ཀྱི་དབྱིངས་ཀྱི་ངོ་བོ་ཉིད་ཅེས་སོ། །གཉིས་པ་ནི་ལན་ཇི་ལྟར་ཞེས་སོགས་སོ། །རྩ་བ་ནི་གོ་སླའོ། །འགྲེལ་བར་དཔེར་ན་སྐྱེས་བུ་ལྡོག་ཐབས་གཅིག་གིས་བསྐྱོད་པ་ན་ཟོ་ཆུན་ཞེས་སོགས་འགྲེལ་
ལོ༑ ༑གང་གིས་མཐུས་ཞེ་ན་བཟོ་བོ་ཞེས་སོགས་སོ། །སྨོན་ལམ་ནི་གཅིག་མངོན་དུ་བྱེད་པ་ན་ཐམས་ཅད་བྱེད་པར་གྱུར་ཅིག་ཅེས་པའོ། །ཆོས་ཀྱི་དབྱིངས་སྒོམ་སྤང་ཆུང་དུ་ལས་གཞན་གྱིས་དག་པ་
རྟོགས་པའི་མཐུས་ཞེས་སོ། །ཡང་ཆོས་དབྱིངས་ཀྱིས་མ་ཁྱབ་ལ་ཡུལ་དང་ཡུལ་ཅན་སོ་སོ་ངེས་པར་འགྱུར་རོ་ཨར་གསུངས་སོ། །གཉིས་པ་ནི་དེ་ལྟར་དང་པོ་ཞེས་སོགས་ཏེ། འདི་ལ་བཞི་ལས་ཤེས་བྱེད་ནི་
ཤེས་རབ་ཀྱི་ཕ་རོལ་ཏུ་ཕྱིན་པ་ནི་སྐད་ཅིག་གི་ཡེ་ཤེས་སོ། །ཤེས་བྱ་ནི་འབད་རྩོལ་ལ་མི་ལྟོས་པའི་རྣམ་པར་སྨིན་པའི་གནས་སྐབས་ཀྱི་ལྟོས་ནས་དང་པོའི་རང་བཞིན་ཐམས་ཅད་དོ། །ཚུལ་ལམ་ངོ་བོ་ནི་ཡུལ་
མངོན་དུ་བྱས་པ་ན་བསྡུ་བྱ་ཐམས་ཅད་མངོན་དུ་བྱེད་པའོ། །འགྲེལ་བར་རྟོགས་པའི་ཡེ་ཤེས་ནི་ཤེས་རབ་ཞེས་སོགས་སོ། །གང་ཞེ་ན་རྣམ་པར་སྨིན་པའི་ཟག་པ་བྱ་བའི་ཆོས་རྣམས་སོ། །དུས་ཇི་ཙམ་ལ་

༄༅། །ཞེ་ན་སྐད་གཅིག་ཁོ་ནའོ། །ནམ་གྱི་ཚེ་ཞེ་ན་གང་གི་ཚེ་ནམ་མཁའ་ལ་འོད་འགྱུར་བའི་ཕྱོགས་ཐམས་ཅད་ཁྱབ་པ་རྨིས་པའི་གནས་སྐབས་དཀར་པོའི་ངོ་བོ་ཉིད་སྐྱེས་པ་དེའི་ཚེ་དཀར་བ་ཅི་སྟེ་ཞེན་
དྲི་མ་དང་བྲལ་བས་སོ། །དཔེ་ནི་སྟོན་ཀའི་ཟླ་བའི་འོད་བཞིན་དུའོ། །དྲི་མ་དང་བྲལ་བ་ཅི་སྟེ་ཞེ་ན་མི་མཐུན་ཕྱོགས་ཐམས་ཅད་མེད་དེ་དེའི་ཕྱིར་རོ། །དེ་ཅི་སྟེ་ཞེ་ན་བྱང་ཆུབ་སེམས་དཔའ་གཉེན་པོ་གྲངས་
མེད་གསུམ་དུ་བསྒོམས་པས་ཞེས་སོ། །གཉིས་པ་ལ་གཉིས་ལས་མཚན་ཉིད་མེད་པ་ནི་དེ་ལྟར་གཉིས་པ་བསྟན་ནས་ཞེས་སོགས་ཏེ་རྟོགས་ཞེས་དྲངས་སོ། །དེ་ལ་བཞི་ལས་རྟོགས་བྱེད་ནི་ཆོས་ཀུན་རྨི་ལམ་དང་
འདྲ་བར་སྣང་ཡང་བདེན་པས་སྟོང་པར་གནས་པ་སྟེ། རྟོགས་པར་བྱས་ནས་འཁོར་གསུམ་དུ་མི་རྟོག་པའི་སྦྱིན་པ་ལ་སོགས་པ་སྤྱོད་པ་ཡིས་མཚན་ཉིད་མེད་པར་རྟོགས་པའི་བློའོ། །རྟོགས་བྱ་ནི་ཉོན་མོངས་པ་
དང་རྣམ་པར་བྱང་བའི་ཆོས་རྣམས་སོ། །ཚུལ་ནི་བདེན་པའི་མཚན་ཉིད་མེད་པ་ཉིད་དུའོ། །འགྲེལ་བར་ཤེས་པས་ན་ཞེས་སོགས་སོ། །གང་གིས་ཞེ་ན་ཉེ་བར་ནས་སྐད་ཅིག་མ་གཅིག་གོ་ནས་ཀྱི་བར་རོ། །

གང་ཞེ་ན་ཀུན་ནས་ཞེས་སོགས་སོ། །ཚུལ་ཇི་ལྟར་ཞེ་ན་ཆོས་ཐམས་ཅད་ནི་མཚན་ཉིད་མེད་པའི་ཞེས་སོ། །དུས་ནམ་གྱི་ཚེ་ན་ཚོགས་གཉིས་ཉམས་སུ་མྱོང་བར་བྱས་ན་སློབ་པའི་ཆོས་མཐར་ཐུག་རྟོགས་
པའི་གནས་སྐབས་ནའོ། །རྒྱུ་གང་གིས་ཤེས་ཞེ་ན་སྔོན་ཆོས་ཐམས་ཅད་རྨི་ལམ་ལྟ་བུ་གོམས་པར་བྱས་པས་སོ། །གཉིས་པ་གཉིས་སུ་མེད་པ་ནི་དེ་ལྟར་གསུམ་པ་བསྟན་ནས་ཞེས་སོགས་སྟེ། མཐོང་ཞེས་།
ཟླདྲངས་སོ། །དེ་ལ་བཞི་ལས་མཐོང་བྱེད་ནི་དབྱིངས་དང་ཡེ་ཤེས་གཉིས་ལས་གཟུང་འཛིན་གཉིས་སུ་མི་མཐོང་བའི་སྐད་ཅིག་གཅིག་གིས་སོ། །མཐོང་བྱ་ནི་ཆོས་རྣམས་གཟུང་འཛིན་གཉིས་སུ་མེད་པའི་དེ་ཉིད་དོ། །
ཚུལ་ནི་ཆོས་གཅིག་གཉིས་སུ་མེད་པར་མཐོང་བ་ན་ཆོས་ཐམས་ཅད་དེ་ལྟར་མཐོང་བར་ནུས་སོ། །དེའི་དཔེ་ནི་རྨི་ལམ་གྱི་ཡུལ་དང་དེ་མཐོང་བའི་ཡུལ་ཅན་གཉིས་གཉིད་སད་པའི་ཤེས་པས་གཉིས་སུ་མི་མཐོང་བ་
ལྟར་རོ། །འགྲེལ་བར་རྟོག་ཅེས་དྲངས་སོ། །གང་གིས་ཞེ་ན་གཉིས་སུ་བྱས་པར་མཐོང་བའི་སྐད་ཅིག་མ་གཅིག་ཁོ་ནས་སོ། །གང་ཞེ་ན་ཆོས་རྣམས་ཀྱི་དེ་ཁོ་ན་ཉིད་དོ། །ཚུལ་ཇི་ལྟར་ཞེ་ན་ཆོས་ཐམས་ཅད་

༄༅། །ཀྱང་གཟུང་འཛིན་གཉིས་མེད་པར་དེ་ལྟ་བུའི་ཆོས་ཉིད་ཡིན་ནོ་ཞེས་སོ། །གང་ཟག་གང་གིས་ཞེན་བྱང་ཆུབ་སེམས་དཔའ་དེའོ། །དེའི་ཁྱད་པར་ཡུན་རིང་མོ་ཞེས་སོགས་སོ། །དཔེ་ནི་གང་གི་ཚེ་ནས་
དེའི་ཚེ་བར་ཏེ་དེ་བཞིན་ཞེས་པའོ། །སྐབས་བདུན་པའི་འགྲེལ་པའི་རྣམ་པར་བཤད་པའོ། །
འབྲས་བུ་ཆོས་སྐུ་སྟོན་པའི་སྐད་ཅིག་མ་ཞེས་སོགས་ཏེ་འདི་ལ་གཉིས་ཏེ། སྐུ་དང་། ཕྲིན་ལས་སོ། །དང་པོ་ལ་བཞི་ལས། ངོ་བོ་ཉིད་ཀྱི་སྐུ་ལ་གཉིས་ཏེ། དངོས་དང་སྐུ་ལྷག་མ་གསུམ་དང་ཐ་དད་དུ་
འཇོག་པའི་རྒྱུའོ། །དང་པོ་ནི་ཟག་པ་བཅས་པའི་ཆོས་གང་དག་ཐོབ་པར་གྱུར་ཞེས་ཏེ། ཟག་པ་ཆོས་ཐམས་ཅད་དང་དབྱེར་མེད་པ་དང་། གློ་བུར་གྱི་དྲི་མ་རྣམ་པ་ཀུན་ཏེ་ཐམས་ཅད་རྣམ་པར་དག་པ་དང་། དེ་
དག་ཀྱང་རང་བཞིན་གྱིས་སྟོང་པའི་མཚན་ཉིད་དོ། །མདོ་ལས་རབ་འབྱོར་གཞན་ཡང་ཟག་པ་མེད་པའི་ཆོས་རྨི་ལམ་ལྟ་བུ་དངོས་པོ་དང་མི་ལྡན་པ་དངོས་པོ་མེད་པའི་རང་བཞིན་གྱིས་སྟོང་པ་རྣམ་པ་ཐམས་ཅད་

དུ་ཡོངས་སུ་དག་པར་གྱུར་པ་དེ་དག་ཐམས་ཅད་ཀྱི་རང་བཞིན་གང་ཡིན་པ་མཚན་ཉིད་དང་པོ་འདི་ལྟ་སྟེ་མཚན་ཉིད་མེད་པ་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡིན་པར་
རིགས་པར་བྱ་སྟེ་ཞེས་གསུངས་སོ། །འགྲེལ་བར་འཇིག་རྟེན་ལས་འདས་པའི་ཆོས་ཟག་པ་མེད་པ་ཞེས་འགྲེལ་ལོ། །དྲི་མ་རྣམས་གློ་བུར་བ་ཡིན་པས་དེ་རྣམ་པ་ཐམས་ཅད་དུ་རྣམ་པར་དག་ཅེས་སོ། །ཆོས་ཀྱི་དབྱིངས་
དང་ངོ་བོ་ཉིད་ཀྱིས་རང་བཞིན་གྱིས་ཞེས་འགྲེལ་ལོ། །རྒྱུ་རྐྱེན་གྱིས་བཅོས་མ་མ་ཡིན་པའི་དོན་གྱིས་ཞེས་སོ། །གཉིས་པ་ནི་སྐུ་ལྷག་མ་གསུམ་པོ་ངོ་བོ་ཉིད་ཀྱི་སྐུ་དེ་དག་ཐ་མི་དད་ཀྱང་ཐ་དད་པར་
གཞག་གོ །དེ་ཅི་སྟེ་ཞེ་ན་ཚད་མའི་ལུགས་ལས་བུམ་པ་བཀག་པའི་དབེན་པ་དེ་ས་ཕྱོགས་བུམ་མེད་ལྟ་བུའི་དབེན་པར་གྱུར་པ་ལས་ཐ་མི་དད་པ་ཉིད་ཀྱི་ཕྱིར་རོ། །དགོས་པ་ནི་སྐུ་ལྷག་མ་གསུམ་པོ་ཆོས་
ཅན་གྱི་སྐུ་ལ་ངོ་བོ་ཉིད་ཀྱིས་ཁྱབ་པས་དོན་དམ་པར་ཆོས་ཉིད་ཀྱི་ངོ་བོ་ཞེས་སོ། །ཡང་དག་པའི་ཀུན་རྫོབ་ཇི་ལྟར་མོས་པའི་བློའི་སྣང་ལུགས་ཀྱིས་ཕྱེ་བའོ། །ཇི་ལྟར་ཞེ་ན་ཆོས་སྐུ་དང་ལོངས་སྐུ་སྤྲུལ་སྐུ་གསུམ་

༄༅། །རིམ་པ་ལྟར་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པ་གསུམ་གྱི་སྤྱོད་ཡུལ་རྣམ་པར་བཞག་པ་ཡིན་ནོ་ཞེས་བསྟན་པའི་དོན་དུའོ། །གཉིས་པ་ཆོས་སྐུ་ནི་དཔེ་ལྟར་སྐུ་དང་པོ་
ཞེས་སོགས་ཏེ་སྤྲོས་པ་ནི་རྟོག་པའོ། །འདི་ལ་བཞི་སྟེ། ཡོན་ཏན་གྱི་དབྱེ་བ་དང་། དེ་སྐུ་གཉིས་པར་བསྒྲུབ་པ་དང་། དེའི་ཡོན་ཏན་གྱི་ཁྱད་པར་དང་། རྩོད་པ་སྤངས་པའོ། །དང་པོ་ནི་བྱང་ཆུབ་ཅེས་སོགས་ཏེ།
དང་པོ་བཅུ་ཉན་རང་དང་ཐུན་མོང་བའོ། །དེའི་འོག་མ་གཉིས་བྱང་སེམས་དང་ཐུན་མོང་པའོ། །ལྷག་མ་དགུ་སངས་རྒྱས་ཀྱི་ཐུན་མོང་མ་ཡིན་པའོ། །རང་གིས་བསྡུས་པ་གཉིས་ཉན་རང་དང་བྱང་སེམས་དང་ཡང་
ཐུན་མོང་པའོ། །བྱང་ཆུབ་ཀྱི་ཕྱོགས་མཐུན་ནི་དང་པོ་སྐྱེ་བ་ལས་དང་པོའི་ས་ནས་ཡིན་ལ་རྣམ་པར་དག་བ་སངས་རྒྱས་ཀྱི་ས་ལའོ། །དེ་ལ་མིང་རྙིང་ཁྲིན་གྱི་བཏགས་ནས་དེར་བསྟན་གྱི་དེའི་རྒྱུ་མཚན་ནི་
དོར་བ་ཡིན་ནོ། །ཚད་མེད་པ་བཞི་ཡང་སྐྱེ་བ་ལས་དང་པོ་པའི་ས་ནས་ཡིན་ནོ། །རྣམ་ཐར་ནི་ཉན་ཐོས་ཀྱི་དང་ཐུན་མོང་གི་སྟེང་དུ་སངས་རྒྱས་ཀྱི་སྒྲིབ་པ་ཀུན་ལས་གྲོལ་བའོ། །སྙོམས་འཇུག་དགུ་ནི་དྲི་

མ་མེད་པའོ། །ཟད་པར་ཡང་ཐུན་མོང་པའི་སྟེང་དུ་སངས་རྒྱས་ཀྱི་ཡེ་ཤེས་ཀྱི་ཤེས་བྱ་ལ་ཁྱབ་པར་སྐྱེའོ། །ཟིལ་གནོན་ཡང་ཐུན་མོང་པའི་སྟེང་དུ་སངས་རྒྱས་ཀྱི་འཇིག་རྟེན་ཐམས་ཅད་ཟིལ་གྱིས་གནོད་པའོ། ། །
འདི་གསུམ་ནི་ཐུབ་པའི་སྒྲིབ་ཀུན་ངེས་པར་གྲོལ། །འཇིག་རྟེན་ཐམས་ཅད་ཟིལ་གྱིས་གནོན། །ཁྱོད་ཀྱི་མཁྱེན་པས་ཤེས་བྱ་ཁྱབ། །ཐུགས་གྲོལ་ཁྱོད་ལ་ཕྱག་འཚལ་ལོ། །ཞེས་སོ། །ཉོན་མོངས་མེད་དང་
སྨོན་མཁྱེན་ནི་འོག་ནས་འཆད་དོ། །མངོན་ཤེས་ནི་གཤེགས་ནས་སྤྱོད་པ་མཁྱེན་མཛད་དེ། །དེ་དག་སྐད་ཅེས་སེམས་ཅན་ནི། །འགྲོ་དང་འོང་དང་ངེས་འབྱུང་ལ། །ལེགས་འདོམས་ཁྱོད་ལ་ཕྱག་འཚལ་ལོ། །
ཞེས་སོ། །སོ་སོ་ཡང་དག་རིག་པ་ནི་རྣམ་པར་དག་པའོ། །དག་པ་བཞི་དང་དབང་བཅུ་ནི་རྣམ་པར་དག་པ་དང་དྲི་མ་མེད་པའི་སངས་རྒྱས་ཀྱིའོ། །ལྷག་མ་རྣམས་སངས་རྒྱས་ཁོ་ནའོ། །དེ་དག་ལས་སྔར་མ་བཤད་
པ་རྣམས་འབྲེལ་བ་ལ་བརྟེན་ཏེ་ཤེས་པར་བྱའོ། །ཟད་པ་ལ་གཉིས་ཏེ། དངོས་དང་། རྩོད་པ་སྤང་པའོ། །དང་པོ་ལ་བརྒྱད་དེ། དབྱེ་བ་དང་། རྟེན་དང་། སྦྱོང་བ་མ་བྱས་པའི་ཁྱད་པར་དང་། མཚན་གྱི་ཁྱད་པར་དང་།

༄༅། །ཡིད་ལ་བྱེད་པའི་ཁྱད་པར་དང་། བྱེད་པའི་ཁྱད་པར་དང་། ངེས་ཚིག་གོ །དང་པོ་ལ་གསུམ་ལས་དབྱེ་གཞི་ནི་ཟད་པར་ཞེས་པའོ། །གྲངས་ཀྱི་དབྱེ་བ་ནི་རྣམ་པ་བཅུ་ཞེས་པའོ། །གསལ་བའི་དབྱེ་
བ་ནི་ས་དང་ཞེས་སོགས་སོ། །གཉིས་པ་ནི་བསམ་གཏན་གྱི་དངོས་གཞིའི་སེམས་ལ་བརྟེན་ནས་སོ། །གསུམ་པ་ནི་ས་ལ་དམིགས་རྟེན་མ་བཤད་པས་ས་ཞེས་པའི་མིང་ལ་དམིགས་ཏེ་བསྒོམ་པའོ། །ཆུའི་
སྦྱོང་བ་ནི་སྟེང་ནས་གོས་གཙང་མའམ་ཆུའི་ཚགས་ལས་ཆུ་ཚར་ཚར་འཛག་པ་འོག་ཏུ་སྣོད་ཆུས་བཀང་པ་གཅིག་དམིགས་རྟེན་དུ་བཞག་སྟེ་ཆུ་ཆུ་ཞེས་མིང་ལ་དམིགས་ཏེ་བསམ་གཏན་གྱི་སེམས་ཀྱིས་བསྒོམ་པའོ། །
མེའི་དམིགས་རྟེན་ཕ་གུ་གྲུ་བཞི་པ་བློ་སྐར་མཐོ་གང་སོར་བཞི་དང་བཅས་པའི་ནང་ཤིང་དུམ་བུས་བཀང་ནས་བློ་སྐར་ནས་མེ་བཅུག་པས་འོག་ན་ཤིང་བལ་ན་མེ་སྟེ་ནང་དུ་བ་འཐུལ་བའོ། །རྒྱུ་ནི་སྒོམ་ཁང་གི་
བུ་ག་ནས་རླུང་བྱུང་བ་ལུས་ཀྱི་ཆ་གང་རུང་ལ་ཕོག་པར་བྱ་སྟེ་དེ་ནས་མིང་ལའོ། །སྔོན་པོའི་ཨུད་པ་ལ་སྔོན་པོ་ལ་ཡུ་བ་དང་གེ་སར་གསལ་བའམ། རས་སྔོན་བརྒྱངས་པའམ་རྩིག་ངོས་ལ་ཚོན་སྔོན་པོའི་

དཀྱིལ་འཁོར་བྱ་སྟེ་ཁ་དོག་མི་མཐུན་པ་གཞན་གྱིས་བར་བཅད་པ་ལ་དམིགས་ཏེ་དེ་ནས་སྦྱོར་བའི་དུས་སུ་སྔོན་པོའི་ཁ་དོག་གིས་ཁྱབ་པར་མོས་ཤིང་དངོས་གཞི་ན་མིང་ལ་དམིགས་ཏེ་སྒོམ་པའོ། །གཞན་གསུམ་
པོའང་དེས་འགྲེའོ། །ནམ་མཁའི་ནི་སྟེང་གཡོགས་ལ་བུ་ག་མཐོ་གང་སོར་བཞི་ཙམ་བཞག་པ་ལ་དེ་དམིགས་པའི་རྟེན་དུ་བཞག་སྟེ་དེ་ནས་སྦྱོར་བའི་དུས་སུ་ནམ་མཁའ་ཁྱབ་པར་མོས་ཤིང་དངོས་གཞི་ན་མིང་
ལ་དམིགས་ཏེ་བསྒོམ་པའོ། །རྣམ་པར་ཤེས་པའི་བུམ་པའི་ནང་དུ་མར་མེ་བཅུག་སྟེ་ཁ་བཅད་ནས་དེ་ལ་བུ་ག་ཅུང་ཟད་བཏོད་དེ་དེའི་འོད་རྩིག་པ་ལ་ཐོག་པ་རྟེན་དུ་བཞག་ནས་སྒོམ་པའོ། །བཞི་པ་སྦྱང་པ་བྱས་
པའི་ཁྱད་པར་ནི་ས་དང་ཆུ་ལ་སོགས་པ་དམིགས་པ་ཅུང་ཟད་མཐོང་བ་ན་འགྲུབ་བོ། །ལྔ་པ་ལ་གཉིས་ལས་ཆུ་ལྦུ་བ་ཅན་ལ་སོགས་པ་སྣང་ན་མཛིན་པའི་མཚན་མ་སྟེ་ད་རུང་སྦྱང་དགོས་སོ། །དེ་ལས་བཟློག་
པ་སྣང་བའི་མཚན་མའོ། །མེའི་གཉིས་པ་ནི་འཆད་ཅིང་སོལ་བ་དང་དུ་བ་ཅན་དུ་སྣང་བ་དང་། ནམ་མཁའ་ལ་གནས་པའི་ཟླ་བ་དམར་པོ་ཟླུམ་པོ་ལྟ་བུར་སྣང་བ་ནི་རིམ་པ་ལྟར་འཛིན་པ་དང་སྣང་བའི་

༄༅། །མཚན་མའོ། །རླུང་གི་གཉིས་ནི་འོ་མ་བསྐོལ་བ་ཕོག་མ་ཐག་གི་རླངས་པ་ལྟར་གཡོ་བ་དང་། འདུག་པ་ལྟར་མི་གཡོ་བའོ། །སྔོན་པོ་ལ་སོགས་པ་གཉིས་ནི་སྡོང་པོ་དང་མེ་ཏོག་དང་འདབ་མ་
གཞན་དུ་སྣང་བར་གྱུར་པ་དང་། དེ་དག་གི་དམིགས་རྟེན་ལ་འཕངས་ནས་ནམ་མཁའ་ལ་སྣང་བའོ། །ནམ་མཁའི་གཉིས་ནི་བསྐྱེད་ཀྱང་འཕེལ་བར་མི་འགྱུར་བ་དང་བསྐྱེད་ན་འཕེལ་བར་འགྱུར་བའོ། །རྣམ་
པར་ཤེས་པའི་གཉིས་ནི་སའམ་རྩིག་པར་སྐྱེས་པར་འགྱུར་བའི་དཀྱིལ་འཁོར་ལྟ་བུར་སྣང་བ་དང། རབ་ཏུ་དྭངས་པ་དང་འདྲ་བའོ། །དྲུག་པ་ནི་དེ་དག་གི་མིང་ལ་དམིགས་ནས་བསྒོམ་པར་བྱེད་དོ། །བདུན་པ་
ནི་ས་ལས་ནམ་མཁའ་ལ་འགྲོ་བ་ལ་སོགས་པ་འབྱུང་ངོ། །ཆུ་ལས་ས་ལ་ཡང་བྱི་བཟུར་བྱེད་པ་ལ་སོགས་པའོ། །རླུང་ལས་རླུང་ལྟར་མགྱོགས་པ་ལ་སོགས་པའོ། །སྔོན་པོ་ལ་སོགས་པ་བཞི་ལས་ཁ་དོག་དེ་
དག་ཏུ་བསྒྱུར་བ་ལ་སོགས་པར་བྱེད་པའོ། །ནམ་མཁའ་ལས་རྩིག་པ་ལ་སོགས་པ་ལས་ཐོགས་པ་མེད་པར་འགྲོ་བ་ལ་སོགས་པར་བྱེད་པའོ། །རྣམ་པར་ཤེས་པ་ལ་གཟུགས་གསལ་བར་བྱེད་པ་ལ་སོགས་པའོ། །

བརྒྱད་པ་ནི་རྒྱུན་མི་འཆད་པར་ཁྱབ་པར་སྤྲོ་བས་ན་ཟད་པར་རོ། །གཉིས་པ་ལ་གསུམ་སྟེ། འབྲས་བུའི་གཟུགས་གཞན་གྱི་མི་འཆད་པའི་རྒྱུ་མཚན་དང་། སེམས་བྱུང་གསུམ་གྱི་ཟད་པར་མི་འཆད་པའི་རྒྱུ་མཚན་
དང་༑། གཟུགས་མེད་གོང་མ་གཉིས་ཀྱི་མི་འཆད་པའི་རྒྱུ་མཚན་ནོ། །དང་པོ་ནི་གཟུགས་བཅོ་ལྔ་ལས་རྒྱུའི་བཤད་ནས་འབྲས་བུའི་བཅུ་གཅིག་ལས་མིག་གི་ཡུལ་ཙམ་བཤད་ནས་གཞན་གྱིས་མི་འཆད་པ་ཅི་སྟེ་ཞེ་
ན༑ རྣམ་པར་རིག་བྱེད་མ་ཡིན་པ་ནི་ཉན་ཐོས་སྡེ་པས་བཏགས་པ་ཙམ་ཡིན་པས་གཟུགས་སུ་མ་གྲུབ་ལ་དབང་པོ་ལྔ་ནི་སེམས་ཅན་གྱི་ཐ་སྙད་ཀྱི་དོན་ཡིན་པས་ཕྱིའི་དོན་ལ་ཁྱབ་པར་མི་ནུས་ཏེ་ནུས་ན་སྔ་ན་མེད་
པའི་སེམས་ཅན་གསར་པ་སྐྱེ་བའི་སྐྱོན་པས་སོ། །སྒྲ་ལ་སྐྱོན་མེད་པས་དང་། །དྲི་རོ་གཉིས་ཀྱིས་གཟུགས་ཁམས་ཁྱབ་པར་མི་ནུས་པས་སོ། །རེག་བྱ་ནི་གཟུགས་སུ་འདུས་པའི་ཕྱིར་དེ་དག་གི་ཟད་པར་མ་བཤད་
དོ༑༑གཉིས་པ་སེམས་བྱུང་གི་ཕུང་པོ་གསུམ་གྱི་ཟད་པར་མི་འཆད་པ་ཅི་སྟེ་ཞེ་ན། དེ་གསུམ་རྣམ་ཤེས་ཀྱི་འཁོར་ཡིན་པས་དེས་དེའི་དོན་གྱིས་འགྲུབ་པའི་ཕྱིར་རོ། །གསུམ་པ་ནི་གཟུགས་གཉིས་ལ་མི་འཆད་

༄༅། །པ་ཅི་སྟེ་ཞེ་ན། སྤྱིར་རྣམ་ཐར་ལ་དམིགས་པ་ལ་མོས་པར་བྱེད་པ་སྦྱོར་བ་ཡིན་ལ། དེ་ལས་བྱུང་བའི་ཟིལ་གནོན་ནི་དམིགས་པ་ཟིལ་གྱིས་གནོན་པ་དངོས་གཞི་ཡིན་ནོ། །དེ་ལས་བྱུང་བའི་ཟད་པར་
མི་དམིགས་པ་ལ་ཁྱབ་པར་བྱེད་པ་རྗེས་སོ། །དེ་ལས་ནང་གཟུགས་ཅན་དང་གཟུགས་མེད་པར་ལྟ་བའི་རྣམ་ཐར་གཉིས་ལས་འབྱུང་བ་བཞིའི་ཟད་པར་འགྲུབ་ལ། སྡུག་པའི་མ་ཐར་ལས་ཟད་པར་ག་མ་དྲུག་།
འགྲུབ་བོ། །ནམ་མཁའ་དང་རྣམ་ཤེས་ཀྱི་ཁྱད་པར་ལས་ཅི་ཡང་མེད་པ་དང་སྲིད་རྩེའི་རྣམ་ཐར་གཉིས་འགྲུབ་པས་དེ་གཉིས་ཟད་པར་གྱི་འབྲས་བུ་ཡིན་པས་དེ་གཉིས་ཀྱི་མ་བཤད་དོ། །དེ་ནས་རྣམ་ཐར་དང་ཟད་
པར་གཉིས་བྱ་དང་སྒོང་ང་ལྟར་སྤྱི་རིགས་རྒྱུ་འབྲས་འཁོར་བ་ཡིན་ནོ། །ཟིལ་གནོན་འཆད་པ་ན་ཞེས་སོགས་ཏེ། སམ་གཏན་གྱི་དངོས་གཞི་ལ་བརྟེན་ནས་རང་གི་ལུས་ལ་གཟུགས་ཀྱི་འདུ་ཤེས་མ་བཤིག་པས་
སར་གཟུགས་ཅན་དུ་འདུ་ཤེས་པས་ཕྱིའི་གཟུགས་ཆུང་ངུ་སེམས་ཅན་འཇིག་རྟེན་དང་ཁ་དོག་བཟང་པོ་མཐོ་རིས་དང་ངན་སོང་རྣམས་ལྟ་ཞིང་གཟུགས་དེ་དག་ཇོ་བོས་བྲན་ལ་བྱ་བ་བཞིན་དུ་འདོད་ཁམས་ཀྱི་གཟུགས་

ལ་ཇི་ལྟར་འདོད་པ་བཞིན་དུ་དབང་བསྒྱུར་བས་ཟིལ་གྱིས་མནན་ནས་ཞི་གནས་ཀྱི་སེམས་ཀྱིས་ཤེས་ལྷག་མཐོང་གི་སེམས་ཀྱིས་མཐོང་ཞེས་སྦྱར་ཏེ་དང་པོའི་ཞེས་སོ། །ཡང་ན་གཟུགས་ཅན་དུ་འདུ་ཤེས་པ་དག་
གིས་ཆེན་པོ་སྣོད་ཀྱི་འཇིག་རྟེན་ལའང་དེ་བཞིན་དུ་སྦྱར་བ་ནི་གཉིས་པའོ། །དེ་ནི་རྣམ་ཐར་དང་པོའི་འགྲུབ་བོ། །ནང་གཟུགས་མེད་པ་ནི་གཟུགས་ཀྱི་སེམས་ཐོབ་པས་རང་གི་ལུས་ལ་གཟུགས་ཀྱི་འདུ་ཤེས་།
བཤིག་སྟེ་དེ་ནས་མངོན་དུ་བྱེད་པར་སྔ་མ་ལྟར་བྱེད་པ་གཉིས་ཏེ་དེ་ནི་རྣམ་ཐར་གཉིས་པས་འགྲུབ་བོ། །ནང་གཟུགས་མེད་པར་འདུ་ཤེས་པ་ཁོ་ནས་ཕྱིའི་གཟུགས་སྔོན་པོ་ནི་བསྟན་པའོ། །ལྷན་ཅིག་སྐྱེས་པའི་སྔོན་
པོ་ཡིན་པའི་ཕྱིར་ཁ་དོག་སྔོན་པོའོ། །སྦྱར་བ་ལས་བྱུང་བའི་སྔོན་པོ་ཡིན་པའི་ཕྱིར་སྔོན་པོ་ལྟ་བུར་སྟོན་པའོ། །དེ་གཉིས་འོད་འཕྲོ་ཞིང་མདངས་གསལ་བ་ཡིན་པའི་ཕྱིར་འོད་འབྱུང་བ་ཅན་ནོ། །དཔེར་ན་ཟར་མའི་
མེ་ཏོག་དང་ཡུལ་ཝ་ར་ན་སེའི་རས་ཁ་དོག་ཕུན་སུམ་ཚོགས་པ་ལྟ་བུ་ཞེས་ཏེ། གཅིག་ལ་དཔེ་གཉིས་བཀོད་པ་ནི་ལྷན་ཅིག་སྐྱེས་པ་དང་སྦྱར་བ་ལས་བྱུང་བ་བསྟན་པའི་དོན་དུའོ། །སྔོན་པོ་ནི་མེ་ཏོག་དང་རས་ལ་

༄༅། །ཐུན་མོང་དུ་བསྟན་པའོ། །ཁ་དོག་སྔོན་པོ་ནི་མེ་ཏོག་གི་དབང་དུ་བྱས་ཏེ་ལྷན་ཅིག་སྐྱེས་པའི་སྔོན་པོ་ཡིན་པའི་ཕྱིར་རོ། །སྔོན་པོ་ལྟ་བུར་སྟོན་པ་ནི་རས་ཀྱི་དབང་དུ་བྱས་པ་སྟེ་སྦྱར་བ་ལས་བྱུང་
བའི་སྔོན་པོ་ཡིན་པའི་ཕྱིར་རོ། །འོད་སྔོན་པོ་འབྱུང་བ་ཅན་ནི་མེ་ཏོག་དང་རས་གཉིས་ཀའི་དབང་དུ་བྱས་པ་སྟེ། མདངས་གསལ་བ་ཉིད་གཉིས་ཀ་ལ་ཡོད་པའི་ཕྱིར་རོ། །དེ་དག་ཟིལ་གྱིས་མནན་ནས་ཤེས་ཟིལ་
གྱིས་མནན་ནས་མཐོང་ཞེས་པའོ། །དེ་བཞིན་དུ་གཞན་ལའང་སྦྱར་རོ། །ལྷན་སྐྱེས་ཀྱི་དཔེ་ནི་སོས་ཀའི་མེ་ཏོག་དང་བན་ཛུ་ཛི་བ་ཀའི་མེ་ཏོག་དང་སྐར་མ་པ་བ་ཟངས་རྣམས་སོ། །དེ་བཞིན་སྡུག་པའི་རྣམ་ཐར་ལས་
གྲུབ་བོ། །ཕ་རོལ་ནས་སྨོན་ནས་མཁྱེན་པའི་བར་ནི་འཆད་པར་འགྱུར་རོ། །མངོན་ཤེས་དང་སོ་སོ་ཡང་དག་རིག་པ་བཞི་ནི་བཤད་ཟིན་ཏོ། །ལེན་དང་གནས་དང་འདོར་བ་དང་། སྤྲུལ་དང་ཡོངས་སུ་སྒྱུར་བ་དང་། ཏིང་ངེ་
འཛིན་དང་ཤེས་རབ་ལ། མངའ་བརྙེས་ཁྱོད་ལ་ཕྱལ་འཚལ་ལོ་ཞེས་པས་ཇི་ལྟར་འདོད་པ་བཞིན་ལུས་ལེན་པ་དང་གནས་པ་དང་འདོར་བ་ལ་མངའ་བརྙེས་པ་ནི་རྟེན་ཡོངས་སུ་དག་བའོ། །ཏིང་ངེ་འཛིན་ལ་

མངའ་བརྙེས་པ་ནི་ཐུགས་ཡོངས་སུ་དག་པའོ། །ཤེས་བྱ་ལ་ཡེ་ཤེས་འཇུག་པ་བརྙེས་པ་ནི་ཡེ་ཤེས་ཡོངས་སུ་དག་པའོ། །དབང་བཅུ་ལས་ལས་དང་བོ་གསུམ་སྦྱིན་པའི་འབྲས་བུ་སྟེ་ཟས་དང་སྨན་ལ་སོགས་པ་མེད་
པས་འཆི་བར་འགྱུར་བ་ལ་དེ་དག་བྱིན་པས་ཚེ་ལ་དབང་བའོ། །གཞན་ལ་མཁོ་བ་བྱིན་པས་ཡིད་ཚིམ་པར་བྱས་པས་སེམས་ལ་དབང་བའོ། །སྤྱིར་ཡོ་བྱད་མང་པོ་བྱིན་པས་ནམ་མཁའ་ལ་མཛོད་བཅས་ཏེ་ཡོ་།
བྱད་ལ་དབང་ཐོབ་པའོ། །ལས་དང་སྐྱེ་བ་ལ་དབང་བ་གཉིས་ནི། ཚུལ་ཁྲིམས་ཀྱི་འབྲས་བུ་སྟེ་ཚུལ་ཁྲིམས་ཀྱིས་སྔོན་སེམས་ཅན་རྣམས་ལུས་ངག་གི་ཁ་ན་མ་ཐོ་བ་མེད་པ་ལ་བསྐུལ་བས་ལུས་ངག་གི་ལས་ལ་
དབང་ཐོབ་པ་དང་། ཚུལ་ཁྲིམས་དང་ལྡན་པའི་སྨོན་ལམ་འགྲུབ་པས་ཇི་ལྟར་འདོད་པ་བཞིན་སྐྱེ་བ་ལ་དབང་ཐོབ་པའོ། །མོས་པ་ནི་བཟོད་པའི་འབྲས་བུ་སྟེ་བྱང་སེམས་ལ་སེམས་ཅན་གྱིས་གནོད་པ་བྱས་ན་འདིས་
བདག་ལ་ལན་དུ་གནོད་པ་མ་བྱས་ན་ཅི་མ་རུང་སྙམ་པའི་མོས་ཡུལ་བསྲུངས་པས་ཇི་ལྟར་མོས་པ་བཞིན་ས་གཞི་གསེར་ལ་སོགས་པ་གྲུབ་པས་དེ་ལ་དབང་བའོ། །སྨོན་ལམ་ནི་བརྩོན་འགྲུས་ཀྱི་འབྲས་བུ་སྟེ་དེའི་

༄༅། །དགེ་བ་བསགས་པས་སྨོན་ལམ་འགྲུབ་པས་སོ། །རྫུ་འཕྲུལ་ནི་བསམ་གཏན་གྱི་དེ་གོམས་པས་རྫུ་འཕྲུལ་ལ་དབང་བས་སོ། །རྫུ་འཕྲུལ་ཡང་མངོན་པར་ཤེས་པ་ལྔ་ལ་མདོནས་བཤད་དོ། །ཡེ་ཤེས་
དང་ཆོས་ལ་དབང་བ་གཉིས་ནི་ཤེས་རབ་ཀྱིས་སྐྱེ་སྟེ་མི་རྟོག་པ་དང་སྡེ་སྣོད་ཀྱི་ཆོས་མ་ལུས་པ་དབང་ཐོབ་པའི་ཕྱིར་རོ། །བསྲུང་པ་མེད་པ་གསུམ་ནི་དེ་བཞིན་གཤེགས་པའི་སྐུ་ལ་སོགས་པའི་སྤྱོད་པ་ཡོངས་སུ་
དག་པ་སྟེ་། ངས་རྒྱས་འདི་ལ་ཕྱིན་ཅི་ལོག་གིས་ཀུན་ནས་བསླངས་པའི་ལས་གསུམ་གྱི་ཉེས་སྤྱོད་གཞན་གྱིས་སྤོང་བ་ཤེས་ན་ངོ་ཚ་སྙམ་ནས་མཉེམས་པ་སྟེ་འཇིགས་པས་བཅབས་པ་སྟེ་གསང་བར་བྱའོ་སྙམ་པའི་
དགོངས་པ་མི་མངའོ། །དྲན་པ་ཉེ་བར་བཞག་པ་གསུམ་ནི་ཆོས་སྟོན་པ་ན་ཉན་པར་འདོད་པའི་རྗེས་སུ་ཆགས་པར་ཁོ་ནར་ཞེས་སོགས་ཏེ་གཉིས་པོ་ལའང་སྦྱར་རོ། །མདོ་ལས་དེ་བཞིན་གཤེགས་པ་ཆོས་སྟོན་པར་
མཛད་པ་ནི་ཁ་ཅིག་གུས་པ་རྣ་གཏད་དེ་ཉན་མཉན་ནས་ཀྱང་ཆོས་དང་རྗེས་སུ་མཐུན་པའི་ཆོས་བསྒྲུབ་སྙམ་པའི་བསམ་པས་ཉན་པ་ལ་དེའི་དེ་བཞིན་གཤེགས་པ་དགེ་བར་མི་འགྱུར་ཡིད་ལ་བདེ་བར་མི་འགྱུར་ཐུགས་

ཡེང་ཡེང་པོར་མི་འགྱུར་ཞེས་དང་། ཁ་ཅིག་གུས་བར་མི་ཉན་པ་ལ་སོགས་པ་ཁོང་ཁྲོ་བར་མི་འགྱུར་མི་བཟོད་པར་མི་འགྱུར་ཐུགས་མི་ཆེས་པར་མི་འགྱུར་ཞེས་དང་། ཁ་ཅིག་གུས་ར་ཉན་ཅིང་ཁ་ཅིག་
གུས་པར་མི་ཉན་པ་ལ་སོགས་པ་ལ་དེ་བཞིན་གཤེགས་པ་དགྱེས་པའམ་ཁོང་ཁྲོ་བ་གཉིས་སུ་མི་འགྱུར་ཐམས་ཅད་དུ་དྲན་པ་དང་ཤེས་བཞིན་དང་ལྡན་པས་བཏང་སྙོམས་སུ་གནས་སོ་ཞེས་སོ། །དེ་གཉིས་ལ་
དགོངས་ནས། བསྲུང་མེད་བསྙེལ་བ་མི་མངའ་བས། །འཁོར་གྱི་ནང་དུ་བག་ཀྱང་གསུངས། །ཀུན་ནས་ཉོན་མོངས་གཉིས་སྤངས་པའི། །འཁོར་སྡུད་ཁྱོད་ལ་ཕྱག་འཚལ་ལོ། །བསྙེལ་བ་མི་མངའ་བ་ནི་སེམས་
ཅན་གྱི་ཞེས་སོགས་ཏེ། སེམས་ཅན་ཀུན་གྱི་བྱ་བ་ལ། །ཁྱོད་ནི་དུས་ལས་མི་འདའ་ཞིང་། །མཛད་པ་རྟག་ཏུ་དོན་མངའ་བའི། །མི་བསྙེལ་ཁྱོད་ལ་ཕྱལ་འཚལ་ལོ། །ཞེས་དང་། རྒྱ་མཚོ་ཆུ་སྲིན་རྣམས་ཀྱི་རླབས། །
དུས་ལས་ཡོལ་བར་འགྱུར་སྲིད་ཀྱི། །གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །ཅེས་གདུལ་བྱ་འདུལ་བའི་དུས་ལ་བབ་པ་ལ་སངས་རྒྱས་ཀྱི་ཕྲིན་ལས་ཀྱིས་མ་སླེབས་པ་མི་

༄༅། །སྲིད་པའོ། །ཉོན་མོངས་བག་ཆགས་ཞེས་སོགས་ཏེ། ཀུན་མཁྱེན་ཁྱོད་ལ་རྒྱུ་བ་དང་། །གནས་པ་ཀུན་ལ་རྟག་པར་ཡང་། །ཀུན་མཁྱེན་མིན་སྤྱོད་མི་མངའ་བའི། །ཡང་དག་དོན་ལྡན་ཁྱོད་ཕྱག་འཚལ། ། །
ཞེས་སོ། །ཐུགས་རྗེ་ཆེན་པོ་ནི་སྐྱེ་བོ་ཞེས་སོགས་ཏེ། འཇིག་རྟེན་ཀུན་ལ་དུས་དྲུག་ཏུ། །གདུལ་བྱ་ལ་ནི་སོ་སོར་གཟིགས། །ཐུགས་རྗེ་ཆེན་པོ་དང་ལྡན་པ། །ཕན་དགོས་ཁྱོད་ལ་ཕྱག་འཚལ་ལོ། །རྣམ་པ་
ཐམས་ཅད་མཁྱེན་པ་སྔར་བཤད་པ་སྟེ། སྐུ་གསུམ་དག་གིས་བྱང་ཆུབ་ཆེ། །རྣམ་པ་ཀུན་མཉེས་ཐམས་ཅད་དུ། །སེམས་ཅན་ཀུན་གྱི་ཐེ་ཚོམ་དག །གཅོད་པ་ཁྱོད་ལ་ཕྱག་འཚལ་ལོ། །ཞེས་སོ། །དེ་ཡང་མདོ་ནས་རྣམ་པ་
ཐམས་ཅད་མཁྱེན་པ་ཉིད་དང་། ལམ་ཤེས་པ་ཉིད་དང་ཐམས་ཅད་ཤེས་པ་ཉིད་དེ་རབ་འབྱོར་འདི་ནི་ཟག་པ་མེད་པའི་ཆོས་ཐམས་ཅད་ཞེས་བྱ་བའོ་ཞེས་སོ། །གཉིས་པ་དེ་སྐུ་གཉིས་པ་སྒྲུབ་པ་ལ་གསུམ་
སྟེ༑ སོ་སོའི་དམ་བཅའ་དགོད་པ་དང། ཕན་ཚུན་ཉེས་པ་བརྗོད་པ་དང་། ཆོས་སྐུ་ཁས་ལེན་པས་ཉེས་པ་སྤངས་པའོ། །དང་པོ་ལ་གཉིས་ཏེ། བཞི་དང་གསུམ་དུ་འདོད་པའི་ལུགས་ཀྱི་དམ་བཅའ་འགོད་པའོ། །དང་

པོ་ནི་བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་ཉེར་གཅིག་པོ་སྤྲོས་པ་སྟེ་རྟོག་པ་མེད་པའི་ཡེ་ཤེས་ཀྱི་བདག་ཉིད་རྣམ་ཤེས་ཚོགས་བརྒྱད་འཁོར་དང་བཅས་པ་གནས་གྱུར་བས་ཡེ་ཤེས་སུ་གྱུར་པ་ཐམས་
ཅད་ཀྱང་ཆོས་ཀྱི་སྐུར་མངོན་པར་བརྗོད་པར་བྱའོ་ཞེས་བྱ་བ་ནི་སེང་བཟང་དང་མཐུན་པའི་སྔོན་གྱི་སློབ་དཔོན་ཁ་ཅིག་གིའོ། །གཉིས་པ་ནི་བཞིར་འདོད་པ་ལས་གཞན་གསུམ་དུ་འདོད་པ་ཨརྱ་ལ་སོགས་པ་
དག་ནི་མགོན་པོའི་རྩ་བ་དང་མཐུན་པར་ཟག་པ་མེད་པའི་ཆོས་རྣམས་ཁས་བླངས་ནས་དེ་དག་གི་ཆོས་ཉིད་ལ་ངོ་བོ་ཉིད་ཀྱི་སྐུར་བཞེད་པས་ཆོས་ཉིད་ཆོས་ཉིད་ཀྱི་སྐུ་ཡིན་པ་ལས་དེ་ལ་དྷརྨཱརྟ་ཀ་ཡའི་ཏ་ཞེས་
པ་བོད་སྐད་དུ་ཉིད་ཅེས་པའི་ངོ་བོའི་རྐྱེན་ཏེ་མི་མངོན་པར་བྱ་སྟེ་བསྟན་པ་ན། ཟག་པ་མེད་པའི་ཆོས་ཉིད་ལ་དེར་བརྗོད་པའི་ཟག་པ་མེད་པའི་ཆོས་དེ་དག་ཀྱང་གང་ཡིན་སྙམ་པ་ལ་བྱང་ཆུབ་ཕྱོགས་མཐུན་ཞེས་
བརྗོད་པ་ཡིན་པས་དེ་དག་ནི་དེའི་ཆོས་ཅན་གྱི་སྒོ་ནས་རྒྱས་པར་བཤད་པ་ཡིན་གྱི་སྐུ་ལོགས་སུ་སྟོན་པ་ནི་མ་ཡིན་ནོ་ཞེས་སོ། །གཉིས་པ་ཕན་ཚུན་ཉེས་པ་བརྗོད་པ་ལ་གཉིས་ཏེ། གསུམ་དུ་འདོད་པ་དང་།

༄༅། །བཞིར་འདོད་པ་ལ་ཉེས་པ་བརྗོད་པའོ། །དང་པོ་ནི་གསུམ་དུ་འདོད་པ་ལས་གཞན་བཞིར་འདོད་པ་དག་ན་རེ་ཟེར་རོ། །ཇི་སྐད་ཟེར་ན་གསུམ་དུ་འདོད་པ་དེ་དག་གི་ལྟར་ན་སངས་རྒྱས་ཀྱི་ས་ལ་
གདོན་མི་ཟ་བར་ཁས་བླང་དགོས་པའི་ཆོས་ཀྱི་ཁྱད་པར་རྣམས་སྐུ་གསུམ་དུ་ཇི་ལྟར་བསྡུ་སྟེ་གང་དུའང་མ་འདུས་པར་འགྱུར་རོ་ཞེས་སོ། །དེ་དག་གང་ཡིན་སྙམ་པ་ལ་དེའི་ངོ་བོ་བརྗོད་པ་ནི་གཟུང་འཛིན་གཉིས་
སུ་མེད་པའི་སེམས་དང་སེམས་ལས་བྱུང་བ་ཞེས་སོ། །དེའི་མཛད་པའི་ཁྱད་པར་ནི་གདུལ་བྱ་ལ་ཆོས་སྟོན་པ་ལ་སོགས་པའི་དོན་གྱི་བྱ་བ་མཛད་པའོ། །སྤངས་པའི་ཁྱད་པར་ནི་གནས་ཡོངས་སུ་གྱུར་པས་གྱུར་
པ་ཞེས་སོ། །དེའི་རྒྱུ་ནི་ཀུན་རྫོབ་དུ་བདག་མེད་པའི་དོན་ཁྱད་པར་ཅན་སྣང་བའི་ཤེས་པ་གོང་ནས་གོང་དུ་བསྐྱེད་པའི་སྒོ་ནས་སོ། །གལ་ཏེ་ངོ་བོ་ཉིད་ཀྱི་སྐུར་སྡུད་དོ་སྙམ་ན་སྣང་མེད་དུ་སྣང་བཅས་བསྡུར་མི་
བཏུབ་པའོ། །གཟུགས་སྐུ་གཉིས་སུ་བསྡུའོ་སྙམ་ན་གཟུགས་སུ་སེམས་དང་སེམས་བྱུང་བསྡུར་མི་བཏུབ་པའོ། །གལ་ཏེ་ངོ་བོ་ཉིད་ཀྱི་སྐུ་ཉིད་དུ་སྡུད་དོ། །ཆོས་ཀྱི་དབྱིངས་ལས་མ་གཏོགས་པས། །འདི་ལྟར་

ཆོས་ཡོད་མ་ཡིན་ཏེ། །ཞེས་འབྱུང་བའི་ཕྱིར་རོ་ཞེ་ན། དེ་ལྟར་ན་གཟུགས་སྐུ་གཉིས་ཀྱང་དེར་འདུས་པས་གཅིག་ཁོ་ནར་འགྱུར་རོ། །གསུང་རབ་ལས་གསུམ་དུ་གསུངས་པས་གསུམ་ཡིན་ནོ་ཞེ་ན། རྒྱུད་སྡེ་ལ་
སོགས་པ་ནས་བཞིར་ཡང་གསུངས་པས་བཞི་ཡང་ཡིན་པར་འགྱུར་རོ། །གཉིས་པ་སྐུ་གསུམ་དུ་འདོད་པ་ཁ་ཅིག་ན་རེ་ཟེར་རོ། །ཇི་སྐད་དུ་ཞེ་ན་དེ་ལྟར་ན་ལུས་རྣམ་གཞག་རྒྱས་བཤད་དང་མཐུན་པར་ངོ་བོ་
ཉིད་ཅེས་བྱ་བའི་སྒྲའི་འཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་འབྱུང་པར་རིགས་པ་ལས་མི་འབྱུང་པས་ན་བཞི་མ་ཡིན་ནོ་ཞེས་སོ། །གསུམ་པ་ནི་སྐུ་གསུམ་དུ་འདོད་པ་ལས་གཞན་བཞིར་འདོད་པ་དག་ན་
རེ་ཟེར་རོ། །ཇི་སྐད་ཟེར་ན་སངས་རྒྱས་ཀྱི་ས་ན་སྔ་མ་གསུམ་གྱིས་མ་བསྡུས་པའི་ཟག་པ་མེད་པའི་ཆོས་ཀྱི་ག་རོལ་ཡོད་ཚད་ཆོས་སྐུར་འདུའོ་ཞེས་དགོས་པ་ཉེ་བར་བསྟན་པའི་ཤུགས་ཀྱིས་དང་། ལེགས་
པར་སྦྱར་བའི་སྒྲ་ལ་ཚིག་ལེའུར་བྱས་པ་བསྡེབ་པའི་ངོར་དང་། ཡེ་ཤེས་ཁོ་ན་དང་མཛད་པ་སྦྱར་བའི་ཕྱིར་དེ་སྐད་གསུངས་པ་ཡིན་ཏེ་ཅེས་སོ། །སྐུ་བཞིར་བཤད་པ་ལ་གནོད་པ་མེད་པ་དེའི་ཕྱིར་རྒྱུད་སྡེ་ལ་སོགས་པ་

༄༅། །ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་དང་མི་འགལ་བར་གསུངས་སོ་ཞེས་སོ། །འོན་ཀྱང་མདོ་དང་བསྟན་བཅོས་འདི་ཡི་དོན་བཞི་མ་ཡིན་པར་བསྟན་ཟིན་ཏོ། །གསུམ་པ་ད་ནི་ཡོན་
ཏན་དེ་དག་ཉན་རང་གི་ལས་ཁྱད་པར་འཕགས་པའི་ཁྱད་པར་སྟོན་ནོ། །འདི་དག་མདོ་སྡེ་གཞན་ནས་གསུངས་པའི་དོན་ཡིན་གྱི་ཡུམ་ནས་བཤད་པ་ནི་མ་ཡིན་ནོ། །དེ་ལ་གཉིས་ཏེ། ཉོན་མོངས་པ་མེད་པའི་
ཁྱད་པར་དང་། སྨོན་ནས་མཁྱེན་པའི་ཁྱད་པར་རོ། །དང་པོ་ནི་ཉན་ཐོས་དང་རྒྱལ་བའི་ཞེས་སོགས་ཏེ། ཉན་ཐོས་ཀྱི་ཉོན་མོངས་པ་མེད་པ་ནི། བསོད་སྙོམས་ལ་སོགས་པའི་དོན་དུ་གྲོང་ལ་སོགས་པར་འཇུག་དགོས་
པ་ན་བདག་ལ་བརྟེན་ནས་གཞན་ཆགས་པ་ལ་སོགས་པ་སྐྱེ་བར་མི་འགྱུར་རམ་སྙམ་པས་བསམ་གཏན་ལ་མཉམ་པར་བཞག་སྟེ་མངོན་ཤེས་ཀྱིས་བལྟས་ནས་གལ་ཏེ་སྐྱེ་བར་མཐོང་ན་དེར་མི་འཇུག་པས་གཞན་
གྱི་ཉོན་མོངས་པ་མངོན་འགྱུར་སྐྱེ་བའི་དམིགས་རྐྱེན་མི་བྱེད་པ་ཙམ་ཡིན་ནོ། །རྒྱལ་བའི་ཉོན་མོངས་པ་མེད་པ་ནི་གྲོང་ལ་སོགས་པར་འཇུག་པ་ན་བདག་ལ་དམིགས་ནས་ཉོན་མོངས་སྐྱེ་བའི་གནས་སུ་ཆེད་

ཆེར་གཤེགས་ནས་དེ་དག་ཆོས་བཤད་པས་དེ་དག་གི་ཉོན་མོངས་པ་རྣམས་རྒྱུན་གཅོད་པར་བྱེད་པ་སྟེ། སེམས་ཅན་དག་ནི་ཐམས་ཅད་ཀྱི། །ཉོན་མོངས་མ་ལུས་ཐམས་ཅད་འདུལ། །ཉོན་མོངས་འཇོམས་
མཛད་ཉོན་མོངས་ལ། །བརྩེར་བཅས་ཁྱོད་ལ་ཕྱག་འཚལ་ལོ། །ཞེས་ཏེ་ཆགས་སྡང་ཅན་དགའ་བོ་དང་སོར་ཕྲེང་ཅན་བཏུལ་བ་ལྟ་བུའོ། །གཉིས་པ་ནི་ཉན་ཐོས་ལ་སོགས་པའི་སྨོན་གནས་མཁྱེན་པ་ནི་གདུལ་
བྱའི་བསམ་པ་ལ་སོགས་པ་ཤེས་པར་བྱ་དགོས་པ་འགའ་ཞིག་བྱུང་ན་བདག་གིས་འདི་ཤེས་པར་གྱུར་ཅིག་ཅེས་སྨོན་ལམ་བཏབ་སྟེ་བསམ་གཏན་ལ་མཉམ་པར་བཞག་ནས་ཤེས་པར་བྱེད་པའོ། །སངས་རྒྱས་
ཀྱི་སྨོན་གནས་མཁྱེན་པ་ནི་བསྐལ་པ་གྲངས་མེད་གསུམ་དུ་བདག་གི་ཤེས་བྱ་མ་ལུས་པ་ཤེས་པར་གྱུར་ཅིག་ཅེས་སྨོན་ལམ་བཏབ་པ་དང་། རྟག་ཏུ་བསམ་གཏན་ལ་མཉམ་པར་བཞག་པས་ད་ལྟ་ཇི་ལྟར་འདོད་པ་
བཞིན་གདུལ་བྱའི་བསམ་པ་ལ་སོགས་པ་ཤེས་པ་ཡིན་གྱི་ད་ལྟ་འཕྲལ་ལ་སྨོན་ལམ་འདེབས་པ་དང་བསམ་གཏན་ལ་སྙོམས་པར་འཇུག་པ་ལ་མི་ལྟོས་སོ། །དེ་ཡང་ཁྱད་པར་ལྔ་དང་ལྡན་པ་ཡིན་ཏེ་འབད་རྩོལ་ལ་

༄༅། །མི་ལྟོས་པས་ལྷུན་གྱིས་གྲུབ་པ་དང་། མཉམ་པར་བཞག་པ་མི་ཤེས་པའི་ཆགས་པ་སྤངས་པ་དང་། མཉམ་པར་བཞག་ཀྱང་མ་ལུས་པར་མི་ཤེས་པའི་སོགས་པ་མེད་པ་དང་ཞེས་ཨར་གསུངས་ཡང་དེ་གཉིས་
ཀྱི་བཤད་པ་སེང་བཟང་གི་ལྟར་རིགས་ཏེ། རྒྱུད་བླ་མ་ལས། ཉོན་མོངས་སྤང་ཕྱིར་ཆགས་པ་མེད། །ཤེས་བྱའི་སྒྲིབ་ཀུན་དག་པའི་ཕྱིར། །ཐམས་ཅད་དུ་ནི་ཐོགས་པ་མེད། །ཅེས་བཤད་པས་སོ། །འཁོར་བ་
བ་ཇི་སྲིད་མ་སྟོངས་བར་དུ་གནས་པས་རྟག་ཏུ་གནས་པ་དང་། སོ་སོ་ཡང་དག་རིག་པ་བཞི་བརྙེས་པས་དྲི་བ་ཀུན་གྱི་ལན་སྐྱོན་མེད་དུས་ཅིག་ཅར་བྱེད་ནུས་པ་སྟེ། ལྷུན་གྱིས་གྲུབ་ཅིང་ཆགས་མི་མངའ། །ཐོགས་པ་མི་
མངའ་རྟག་པར་ཡང་། །མཉམ་པར་བཞག་ཅིང་དྲི་ཀུན་གྱི། །ལན་ལྡོན་ཁྱོད་ལ་ཕྱལ་འཚལ་ལོ། །ཞེས་སོ། །ཉན་ཐོས་ཀྱི་ནི་དེ་ལྔ་ནས་ལྡོག་པ་ཡིན་ནོ། །དེ་གཉིས་ཀྱི་ཁྱད་པར་བརྗོད་པ་ནི་མཚོན་པ་ཡིན་
པས་ཐམས་ཅད་ཀྱི་ཁྱད་པར་ཤེས་པར་བྱ་སྟེ། སངས་རྒྱས་ཀྱི་རྒྱུད་ལ་སྐྱེས་པའི་ཆོས་ཐམས་ཅད་ནི་སྒྲིབ་པ་གཉིས་བག་ཆགས་དང་བཅས་པ་སྤངས་པ་ཤིན་ཏུ་རྣམ་པར་དག་པ་ཡིན་པས་སོ། །འདིར་ལས་དང་

པོ་པ་ལ་སྐྱབས་འགྲོ་དང་ཐར་ཆ་དང་། ངེས་འབྱེད་ཆ་མཐུན་ན་ལྔ་དང་། མཐོང་ལམ་ན་བཅུ་དྲུག་དང་། སྒོམ་ལམ་ན་ཟབ་པའི་ཁྱད་པར་དང་། མི་སློབ་པ་ན་ཟག་པ་མེད་པའི་ཁྱད་པར་ཏེ། ལམ་དང་འབྲས་
བུ་ཐམས་ཅད་ཁྱད་པར་འཕགས་པར་བསྟན་པས་ཐེག་པ་ཆེན་པོ་ཐུན་མོང་པར་གོ་བར་བྱེད་པའོ་ཞེས་ཨར་འཆད་དོ། །བཞི་པ་རྩོད་པ་སྤང་པ་ལ་གཉིས་ཏེ། རྟག་གནས་དང་། །ཁྱབ་པ་དང་རྟག་གཉིས་ཀ་ལ་
རྩོད་པ་སྤངས་པའོ། །དང་བོ་ལ་གཉིས་ལས་རྒོལ་བ་ནི་རྟག་ཏུ་ཞེས་སོགས་ཏེ། སངས་རྒྱས་དེ་རྟག་པ་དང་སེམས་ཅན་གྱི་དོན་བྱེད་པར་བཞེད་པའི་ཐུགས་རྗེ་ཡང་མངའ་ན། ཇི་ལྟར་སེམས་ཅན་རྣམས་ལ་རྟག་
ཏུ་དེའི་དོན་བྱེད་པར་མི་སྣང་སྟེ་སྣང་བར་ཐལ་ལོ་ཞེས་པའོ། །གཉིས་པ་ལན་ལ་གཉིས་ཏེ། སྐལ་ལྡན་ལ་འདོད་པ་དང་། ཉེས་པ་དང་ལྡན་པ་ལ་ཁྱབ་པ་མེད་པར་སྟོན་པའོ། །དང་པོ་ནི་སངས་རྒྱས་མཐོང་བའི་རྒྱུ་ནི་
ཡོངས་སུ་སྨིན་པར་གྱུར་ནས་ཞེས་ཏེ། རྨི་ལམ་བསྟན་པ་ལས་སངས་རྒྱས་མཐོང་བའི་རྒྱུ་ཚུལ་ཁྲིམས་ཡོངས་སུ་དག་པ་དང་། ཏིང་ངེ་འཛིན་དང་ལྡན་པ་དང་། སངས་རྒྱས་ཀྱི་ཡོན་ཏན་རྒྱུན་དུ་བརྗོད་པ་དང་།

༄༅། །དེ་དག་མཐོང་བར་སྨོན་ལམ་འདེབས་པ་བཞི་བཤད་དོ། །གདུལ་བྱ་ལྷ་སྦྱིན་གང་དུ་མཆོད་སྦྱིན་གང་ལ་ལྷས་བྱིན་སྐལ་ལྡན་དུ་གྱུར་པའི་དུས་གང་གི་ཚེ་ཆོས་བསྟན་པ་ལགས་པའི་གནོད་པར་གྱུར་
པ་ལྷས་སྦྱིན་དེ་དང་མཆོད་སྦྱིན་དེ་ལས་སྐུ་ཞི་བ་དང་ཁྲོ་བོའི་དེར་སྣང་ངོ་ཞེས་སོ། །གཉིས་པ་དེ་ཇི་ལྟ་བུ་ཞེས་སོགས་ཏེ་ལྷའི་རྒྱལ་པོས་ཆར་ཕབ་ཀྱང་རུལ་བ་དང་ཚིག་པ་ལ་སོགས་པའི་ས་བོན་མི་རུང་པ་ལས་
མྱུ་གུ་མི་འབྱུང་པ་དང་སངས་རྒྱས་འཇིག་རྟེན་དུ་བྱུང་བར་གྱུར་ཀྱང་གདུལ་བྱ་སྐལ་བ་མེད་པས་ཆོས་ཉན་པ་ལ་སོགས་པའི་བཟང་པོ་མི་སྤྱོད་པ་ཅི་འགལ་ཁྱབ་པ་མེད་དོ། །དེ་ཉིད་རྒྱན་ལས། ཆུ་ཡི་སྣོད་ནི་ཆག་པ་
ལ། །ཟླ་བའི་གཟུགས་བརྙན་མི་སྣང་པ། །དེ་བཞིན་སེམས་ཅན་ངན་པ་ལ། །སངས་རྒྱས་སྐུ་ཡང་མི་སྣང་ངོ་། །ཞེས་དང་། ཇི་ལྟར་ཉི་མའི་འོད་ཟེར་རྣམས། །སྤྲིན་ལ་སོགས་པས་སྒྲིབ་པར་འདོད། །དེ་བཞིན་སངས་རྒྱས་
ཡེ་ཤེས་རྣམས། །སེམས་ཅན་གྱི་ནི་ཉེས་པར་སྒྲིབ། །ཅེས་སོ། །གཉིས་པ་ལ་གཉིས་ལས། སྔར་གྱི་ཐོགས་པ་མེད་ཅེས་པའི་དོན་ཁྱབ་པ་ཡིན་ན་དེ་མི་རིགས་ཏེ་ཡེ་ཤེས་ཀྱི་བདག་ཉིད་ཆོས་སྐུ་ཆོས་ཅན།

ཇི་ལྟར་ཁྱབ་པ་ཞེས་བརྗོད་དེ་མི་འཐད་པར་ཐལ་ཏེ་རྣལ་འབྱོར་པ་སོ་སོར་ངེས་པའི་རྟེན་ལ་ཡོད་པའི་ཕྱིར་རོ། །ཡང་ཇི་ལྟར་རྟག་པ་ཞེས་ཀྱང་བརྗོད་དེ་དེ་མི་འཐད་པར་ཐལ་ཏེ་སྐད་ཅིག་རེ་རེ་ལ་འབྱུང་བའི་ཕྱིར་
ཞེས་སོ། །གཉིས་པ་ལན་ནི་བར་སྐབས་ཀྱི་ཞེས་སོགས་ཏེ། སྨོན་གནས་མཁྱེན་པ་གོང་དུ་བཤད་པ་དེ་ལྟར་སྐལ་ལྡན་ལ་མཛད་པས་ཁྱབ་པས་དེར་རྒྱ་ཆེ་བའི་ཕྱིར་སངས་རྒྱས་ཀྱི་ཕྲིན་ལས་ཀྱི་ཁྱབ་པར་
ངེས་པར་བརྗོད་ཅེས་དང་། རྟག་གནས་གོང་དུ་བཤད་པ་དེ་ལྟར་སངས་རྒྱས་སམ་མཛད་པ་དེ་ཉིད་རྒྱུན་ཆད་པ་མེད་པའི་ཕྱིར་རྒྱུན་གྱི་རྟག་པ་ཞེས་བརྗོད་པ་ཡིན་གྱི་སེམས་ཅན་ཐམས་ཅད་ལ་ཡེ་ཤེས་དབྱེར་མེད་དུ་
ཡོད་པར་ཁྱབ་པ་དང་། ཐེར་ཟུག་པའི་རྟག་པ་འདོད་པ་མ་ཡིན་ནོ། །གསུམ་པ་ལོངས་སྐུ་ལ་གཉིས་ཏེ། མདོར་བསྟན་པ་དང་། མཚན་དཔེ་རྒྱས་པར་བཤད་པའོ། །དང་པོ་ནི་དེ་ལྟར་ཞེས་སོགས་ཏེ། འདི་ལ་ངོ་བོ་དང་།
ངེས་ཚིག་བསྟན་པ་གཉིས་ལས། དང་པོ་ནི་རྐང་པ་གཉིས་ཏེ། དེ་ལ་མཚན་ནི། ལུས་ཅན་ཀུན་གྱིས་ཁྱོད་མཐོང་ན། །སྐྱེས་བུ་དམ་པ་ལགས་པར་འཚལ། །ཞེས་པ་ལྟར་སངས་རྒྱས་སུ་མཚོན་

༄༅། །པར་བྱེད་པ་ཡིན་ལ།མཐོང་བ་ཙམ་གྱིས་རབ་དང་པར། །མཛད་པ་ཁྱོད་ལ་ཕྱག་འཚལ་ལོ། །ཞེས་པ་ལྟར་མཛེས་སྡུག་པར་བྱེད་པའོ། །ཡང་ན་མཚན་གཙོ་བོ་ཡིན་ལ་དཔེ་བྱད་འཁོར་ཡིན་ནོ། །
ཡང་ན་མཚན་ནི་སོར་གདུབ་ལྟར་ཆོས་ཅན་ཡིན་ལ་དཔེ་བྱད་ནི་དེའི་ཕྲ་ལྟར་ཆོས་སོ། །གཉིས་པ་ངེས་ཚིག་ནི་ཐེག་ཆེན་གྱི་ཆོས་འབའ་ཞིག་སྟོན་ཞིང་ཉེ་བར་ལོངས་སྤྱོད་པའི་ཕྱིར་ཞེས་སོ། །ཡང་ན་རྐང་པ་གཉིས་
ཀ་ངེས་ཚིག་གོ །དེ་དག་སྤྲུལ་སྐུ་ལ་སྤྱོད་ཀྱང་མ་ངེས་ལ་ལོངས་སྐུ་ལ་ངེས་པས་དེའི་ཆོས་སུ་བཤད་དོ། །གཉིས་པ་ལ་གཉིས་ཏེ། མཚན་དང་དཔེ་བྱད་རྒྱས་པར་བཤད་པའོ། །དང་པོ་ལ་གཉིས་ཏེ། ངོ་བོ་དང་།
རྒྱུའོ༑ ༑དང་པོ་ནི་མཚན་ནི་སུམ་ཅུ་ཞེས་སོགས་ཏེ། དེ་ཡང་རྩ་བར་ངོ་བོ་དང་། འགྲེལ་པར་རྒྱུ་ལ་གཙོ་བོར་འཆད་བས་སངས་རྒྱས་ཀྱི་ཕྱག་གཉིས་ལ་མཚོན་ཆའི་འཁོར་ལོ་རྩེ་རྣོན་དང་། ཞབས་གཉིས་ལ་འགྲོ་བ་
འཇུག་པའི་འཁོར་ལོ་རྩེ་ཟླུམ་པ་མངའ་བའོ། །རུས་སྦལ་ཞབས་ནི་རྒྱུ་མོ་ཁུངས་མེད་བས་མཉམ་པར་གནས་པའོ། །ཕྱག་དང་ཞབས་སོར་དྲ་བས་འབྲེལ་པ་ནི་འབུམ་ཊིག་ལས་སོར་ཚིགས་དང་པོ་མ་གཏོགས་པ་

དྲ་མིག་གི་འབྲེལ་པ་སེང་སེང་མེད་ལ་སོར་གདུབ་ལག་གཞུག་ཏུ་བཏུབ་ཅིང་གཞིབས་པ་ན་སྦྲུལ་མགོ་ལྟར་གྱུར་པ་མངའ་བའོ། །འཇམ་པ་ནི་བྱིས་པ་གཞོན་ནུ་ལྟར་མཉེན་པ་ཡིན་ལ་གཞོན་ཤ་ནི་མདོག་ཕུན་སུམ་
ཚོགས་པའོ། །སངས་རྒྱས་འདིའི་བདུན་མཐོ་ནི་ཕྱག་དང་ཞབས་ཀྱི་བོལ་བཞི་དང་དཔུང་པའི་མགོ་བོའམ་རྒྱབ་ཀྱི་ཕྱོགས་གཉིས་དང་ལྟག་པའི་ཕྱོགས་མཐོ་བ་སྟེ་ཤས་རྒྱས་པའོ། །སོར་མོ་རིང་པ་ནི་ཕྱག་མཐིལ་།
གྱི་འཕྲེད་དང་སོར་མོ་ཐུང་ཤོས་མཉམ་པའོ། །རྟིང་པ་ཡངས་པ་ནི་དེ་ལ་ཞབས་ཀྱི་བཞི་ཆ་ཡོད་པའོ། །སྐུ་ཆེ་བ་ནི་ཐ་མལ་པ་བས་ཁྲུ་བདུན་གྱིས་འཕགས་པའོ། །དྲང་བ་ནི་དགྱེ་དགུ་ཡ་ཡོ་མེད་པའོ། །
ཞབས་འབུར་མི་མངོན་པ་ནི་པུས་མོ་ལྷ་ང་དང་ལོང་བུ་མི་མངོན་པའོ། །སྦུ་གྱེན་དུ་ཕྱོགས་པ་ནི་ཞལ་བཟང་པོ་ལ་གྱེན་ལ་ལྟ་བ་དང་འདྲ་བར་རྩེ་མོ་གྱེན་དུ་སྐྱེས་པའོ། །བྱིན་པ་རི་དྭགས་ཨེ་ན་ཡ་དང་འདྲ་བར་
མཁྲེགས་ཤིང་བྱིན་ཀྱིས་ཕྲ་བའོ། །ཕྱག་རིང་པ་ནི་སྐུ་མ་བཏུད་ན་ཕྱག་གི་མཐིལ་གཉིས་ཀྱིས་བུས་མོའི་ལྷ་ང་གཉིས་ལ་སླེབས་པའོ། །དེ་ཡང་མཛེས་ཤིང་ཡིད་དུ་འོང་བའོ། །འདོམས་ཀྱི་སྦ་བ་སྦུབས་སུ་ནུབ་པ་ནི་

༄༅། །རྟ་དང་གླང་པོ་ཅང་ཤེས་ཀྱི་ལྟ་བུའོ། །ལྤགས་པ་གསེར་མདོག་ནི་གསེར་ཤིན་ཏུ་སྦྱངས་པ་ལྟར་སྣུམ་ལ་དྭངས་ཤིང་གཟུགས་བརྙན་འཆར་དུ་རུང་པའོ། །ལྤགས་པའི་རྔམས་སྲབ་པ་དང་། སྤུ་རེ་རེ་ནས་
གཡས་ལེགས་འཁྲུངས་པ་ནི་སྤུའི་ཁུང་བུ་གཅིག་ནས་གཉིས་པ་སྐྱེས་པར་དེ་ཡང་གཡས་སུ་འཁྱིལ་པའོ། །ཞལ་མཛོད་སྤུས་བརྒྱན་པ་ནི་དཀར་བ་འཇམ་པ་མཉེན་པ་དྲང་ན་ཁྲུ་གང་ངམ་དོ་དང་གསུམ་དང་བཞིའི་
བར་དུ་འབྱུང་ལ། བཏང་ན་སྐྱུ་རུ་རའི་འབྲས་བུ་བཞིན་དུ་གཡས་ཕྱོགས་སུ་འཁྱིལ་ནས་འདུག་པ་ཡིན་ནོ་ཞེས་བཤད་དོ། །སྐུ་སྟོད་སེང་གེ་འདྲ་བ་ནི་ཡངས་ཤིང་མ་ཞུམ་པའོ། །དཔུང་པའི་འགོ་བོ་ཟླུམ་པ་ནི་
རུས་པ་ཧྲང་ཧྲོང་མེད་པའོ། །དཔུང་པའི་མགོ་བོ་ཟླུམ་པ་ནི་སྒྲོག་རུས་པ་ཧྲང་ཧྲོང་མེད་པའོ། །ཐལ་གོང་རྒྱས་པ་ནི་སྒྲོག་རུས་པ་མེད་པའམ་ཕྲག་པའི་བར་རྒྱས་པའོ། །སངས་རྒྱས་འདི་ལ་རོ་མི་ཞིམ་པའང་
རོ་མཆོག་བརྒྱ་དང་ལྡན་པར་སྣང་བ་སྟེ་རྟ་ཆགས་གསོལ་ཡང་རོ་བརྒྱ་པར་འགྱུར་བ་བཞིན་ནོ། །དེ་ཡང་རོ་བྲོ་བའི་རྩ་བདུན་སྟོང་བདུན་སྟོང་མགྲིན་པའམ་རྩེ་འགུལ་གཉིས་ནས་ལྡན་པས་སོ་ཞེས་ཡོ་གའི་འགྲེལ་

བ་ནས་བཤད་དོ། །འདི་ཁོ་ན་དབང་པོ་ལ་བཞག་པ་ཡིན་གྱི་གཞན་ནི་དབང་རྟེན་ལའོ། །སྐུ་ནི་ནྱ་གྲོདྷ་ལྟར་ཆུ་ཞིང་གབ་པ་ནི་ཁྲུན་དང་ཕྱག་གི་འདོམ་མཉམ་བའོ། །ཡང་ན་གང་ཞེས་པ་ངན་པ་སྟེ་རོ་སྨད་ཡིན་ལ་གྲོ་
ཏ་ནི་བཟང་པོ་ཡིན་པས་རོ་སྟོད་དོ། །དེ་ལྟེ་བ་ནས་བཅལ་བས་མཉམ་པའོ་ཞེས་ཡོ་གའི་འགྲེལ་པ་ནས་བཤད་དོ། །གཙུག་ཏོར་དབུར་ལྡན་ནི་དེ་ཡས་ཀབ་པའི་ཚུལ་གྱིས་མི་མངོན་པའོ། །ལྗགས་རིང་པ་ནི་ཞལ་།
གྱི་དཀྱིལ་འཁོར་ཁེབས་པ་སྟེ་དེ་ཡང་མཛེས་ཤིང་ཡིད་དུ་འོང་བའོ། །གསུང་ཚངས་པའི་དབྱངས་ལྟར་སྙན་པའོ། །འགྲམ་པ་སེང་གེ་འདྲ་བ་ནི་ཚེས་བཅུ་གཉིས་སམ་བཅུ་གསུམ་གྱི་ཟླ་བ་ལྟར་ཟླུམ་པ་མངའོ། །ཚེམས་
ཁ་དོག་དཀར་བ་དང་བླ་འོག་གི་ཚད་མཉམ་པ་དང་བར་མཚམས་མེད་པས་ཐགས་བཟང་པ་དང་གྲངས་བཞི་བཅུ་ཚང་པ་ནི་མི་གཞན་ལ་སུམ་ཅུའམ་སོ་དྲུག་ལས་མེད་པ་ལས་ཁྱད་པར་འཕགས་པའོ། །སྤྱན་མཐོན་
མཐིང་ནི་འབྲས་བུ་སྣུམ་ཞིང་གནག་པ། མཐའ་གཉིས་དཀར་ལ་འཇམ་པ། བླ་འོག་གི་ཕྱོགས་སྣུམ་ཞིང་མཐིང་ཁར་འདུག་པ་གྲངས་གཉིས་ཅུང་ཟད་དམར་བ་རྫི་མ་དང་སྤྱན་གྱི་བར་གསེར་གྱི་མདོག་ལྟ་བུ་སྟེ་

༄༅། །དེ་ལྟར་ཡན་ལག་ལྔ་ལྡན་དང་གཙོ་བོ་དེ་ཡིན་པས་སྤྱན་མཐོན་མཐིང་ཞེས་བྱའོ། །སྤྱན་རྫི་བ་མཆོག་གི་འདྲ་བ་ནི་བེའུ་སྐྱེས་མ་ཐག་གི་ལྟར་བླ་འོག་མ་འཛིངས་ཤིང་སྣུམ་པའོ། །གཉིས་པ་རྒྱུ་ལ་
གཉིས་ལས། མདོར་བསྟན་པ་ནི་བྱང་ཆུབ་སེམས་དཔའི་གནས་སྐབས་ན་རྒྱུ་གྲུབ་པས་སངས་རྒྱས་པ་ན་འབྲས་བུ་མཚན་འགྲུབ་བོ་ཞེས་སྟོན་པ་ནི་མཚན་གྱི་རྒྱུ་བཤད་པར་བྱ་བ་འདི་ལ་ཞེས་སོགས་ཏེ། དེ་
ལ་མཚན་དང་དཔེ་བྱད་ཐམས་ཅད་ཀྱི་རྒྱུ་ནི་སྦྱིན་པ་དང་ཚུལ་ཁྲིམས་ཡིན་ནོ་ཞེས་མདོ་སྡེ་ལས་བཤད་དོ། །ཡང་རྒྱུ་ནི་གཙོ་བོར་ཚུལ་ཁྲིམས་ཡིན་ནོ་ཞེས་སྒྱུ་མ་མཁན་བཟང་པོས་ཞུས་པའི་མདོ་དང་ཐོགས་མེད་
ཅེས་བཤད་དོ། །རྒྱུ་དེ་རྣམས་ཀྱི་ཚད་ཀྱང་བློ་གྲོས་མི་ཟད་པས་ཞུས་པའི་མདོ་ལས་ནམ་མཁའི་མཐས་ཀླས་པའི་སེམས་ཅན་གྱི་བསོད་ནམས་བཅུ་འགྱུར་གྱིས་དེ་བཞིན་གཤེགས་པའི་བ་སྤུའི་ཁུང་བུ་གཅིག་
འགྲུབ་ལ། དེ་ལ་བ་སྤུའི་ཁུང་བུ་ཐམས་ཅད་ཀྱིས་མངོན་པར་རྟོགས་པའི་བསོད་ནམས་བརྒྱ་འགྱུར་གྱིས་དཔེ་བྱད་གཅིག་འགྲུབ་བོ། །དཔེ་བྱད་བསོད་ནམས་སྟོང་འགྱུར་གྱིས་ཞལ་གྱི་མཛོད་སྤུ་དང་དབུའི་

གཙུག་ཏོར་གཉིས་མ་གཏོགས་པའི་མཚན་སུམ་ཅུའི་ནང་ནས་གང་རུང་གཅིག་འགྲུབ་བོ། །སུམ་ཅུ་པོའི་བསོད་ནམས་ཁྲི་འགྱུར་གྱིས་ཞལ་གྱི་མཛོད་སྤུའོ། །དེ་འབུམ་འགྱུར་གཅིག་གིས་དབུའི་གཙུག་ཏོར་འགྲུབ་
བོ། དེ་བྱེ་བ་ཕྲག་འབུམ་འགྱུར་གྱིས་གསུང་ཆོས་ཀྱི་དུང་འགྲུབ་པར་བཤད་དོ། །དེ་ནི་སངས་རྒྱས་ཀྱི་གསུང་གིས་འཇིག་རྟེན་གྱི་ཁམས་ཐམས་ཅད་ཁྱབ་པར་བྱེད་པ་ལ་བྱས་པའོ། །གཉིས་པ་རྒྱས་པར་འཆད་།
པ་ནི་རྒྱུ་དེ་གང་ཡིན་ཞེས་རྟོགས་ཏེ། ཕྱག་ཞབས་འཁོར་ལོའི་མཚན་འགྲུབ་པའི་རྒྱུ་ནི་བླ་མ་སྐྱེལ་བསུ་ལ་སོགས་པའོ། །རུས་སྦལ་ཞབས་འགྲུབ་པའི་རྒྱུ་ནི་སྡོམ་པས་ཡང་དག་པར་བླངས་པ་བསྟན་པའོ། །ཅི་རིགས་
པར་སྦྱར་རོ། །གཉིས་པ་དཔེ་བྱད་རྒྱས་པར་བཤད་པ་ནི་དེ་ལྟར་མཚན་རྣམས་བརྗོད་ནས་ཞེས་སོགས་ཏེ། ཐུབ་པའི་སེན་མོ་ཟངས་ཀྱི་མདོག་ལྟར་དམར་བ་དང་། མཛེ་ཕོ་ལྟར་སྐྱ་བོར་མ་སོང་པས་མདོག་སྣུམ་
པ་དང་། ཀོང་མོར་མ་སོང་བས་མཐོ་བ་དང་། སོར་མོ་རྣམས་དབྱིབས་ཟླུམ་པ་དང་། ཤས་རྒྱས་པ་དང་། འཕང་གཞོག་ལེགས་པ་ལྟར་བྱིན་གྱིས་ཕྲ་བ་དང་། རྩ་ཕྱིར་མ་འབུར་བས་མི་མངོན་པ་དང་། རྩ་ལ་

༄༅། །མདུད་པ་མེད་པ་དང་། རུས་པའམ་རྒྱུས་པའི་ཧྲང་སྲོང་ཕྱིར་འབུར་བ་མེད་པས་ལོང་བུ་མི་མངོན་པ་དང་། ཞབས་གཉིས་ཀྱི་ཚད་མཉམ་པས་ཆེ་ཆུང་མེད་པ་སྟེ་མཚན་གྱིས་ནི་སངས་རྒྱས་སུ་མཚོན་
པར་བྱེད་པའི་ཆ་ནས་ཡིན་ལ་འདི་མཛེས་སྡུག་པའི་ཆ་ནས་ཡིན་ཏེ་གསེར་ལ་བེ་ཌཱུརྱས་སྨྲས་པ་བཞིན་ནོ། །གང་ལ་ཡང་བག་ཚ་བ་མེད་པར་སེང་གེའི་སྟབས་སུ་གཤེགས་པ་དང་། །འགྲོ་བ་དལ་བས་གླང་པོ་ཆེའི་
སྟབས་སུ་གཤེགས་པ་དང་། ངང་པ་ཆུའི་སྟེང་ནས་འགྲོ་ཡང་རྐང་པ་ས་ལ་མི་རེག་པ་ལྟར་པད་མའི་སྟེང་ནས་གཤེགས་པའམ། མཛེས་ཤིང་ཡིད་དུ་འོང་བར་གཤེགས་པ་དང་། གླང་པོའི་ཕྲུ་གུ་སེང་གེའི་འོ་
མས་གསོས་པའི་ཁྱུ་མཆོག་གླང་པོ་ཐམས་ཅད་ཀྱི་སྣ་འདྲེན་པ་ལྟར་ཐམས་ཅད་ཀྱི་སྣ་དྲངས་ནས་གཤེགས་པ་དང་། བརྟེན་ལ་གློ་གཡས་པ་རྟད་ནས་བཞུད་པ་ཐེག་ཆེན་གྱི་སྐོར་ཕྱོགས་དང་མཐུན་པ་དང་གཡས་
ཕྱོགས་སུ་གཤེགས་པ་དང་། མཛེས་ཤིང་ཡིད་དུ་འོང་བར་གཤེགས་པ་དང་། དྲང་ཞིང་མི་གཡོ་བར་གཤེགས་པ་དང་འབྲེལ་བ་དང་སྟེ་བརྗིད་ཆགས་པ་དང་། འཕྲལ་གྱི་ནག་ནོག་དང་དབྲ་དབྲེ་མེད་པས་

བྱི་དོར་བྱས་པ་འདྲ་བ་དང་། ཕྲ་སྦོམ་སྐབས་ཕྱེད་པས་རིམ་པར་འཚམས་པ་དང་། རང་བཞིན་གྱིས་ནག་ནོག་དང་དབྲ་དབྲེ་མེད་པས་གཙང་མ་དང་། སྐུའི་རེག་བྱ་འཇམ་པ་དང་། སྐུ་དྲི་མ་དག་པ་དང་། མཚན་
གྱི་ཆ་ཤས་རྣམས་རྫོགས་པ་དང་། སྐུའི་ཁོ་ལག་ཡངས་པ་ནི་རྒྱ་ཆེ་བ་ཡིན་ལ་བཟང་བ་ནི་མཛེས་པ་ཡིན་ནོ། །གོམ་པ་སྙོམས་པར་བཞུད་པ་དང་། སྤྱན་གཉིས་ནི་མིག་ནག་ལག་པ་དག་པ་དང་། སྐུ་གཞོན་ཤ་ཅན་
ཉིད་དང། སྐུ་འབྲས་བྱུང་བ་ལྟ་བུ་མེད་པས་མ་ཞུམ་པ་དང་། སྐུ་ཤ་མི་བློ་བས་གྲིམས་པ་ཉིད་དང་། མདོག་འཚམས་བྱེད་པས་ཡན་ལག་ཤིན་ཏུ་རྣམ་པར་འབྱེད་པ་དང་། གཟིགས་པ་ནི་སྤྱན་ཡིན་པས་དེ་ལ་བད་
ཀན་ལ་སོགས་པས་སྒྲིབ་པ་མེད་དེ་དེས་ན་དག་པའོ། །སྐུ་ཟླུམ་པ་ནི་གསུངས་པ་ཡིན་ནོ། །འབུམ་པ་གསུངས་སོ། །རྐེད་པ་སྐབས་ཕྱིན་པ་དང་། དེ་ཉིད་དགག་ཕྱོགས་ནས་བཤད་པ་ནི་མ་རྙོངས་པ་སྟེ་ཡོན་པོ་
དང་ལྷག་ལྷུག་མ་ཡིན་པའོ། །ཕྱང་ངེ་ཟེར་ཡང་བྲང་གི་བར་ཕྱ་ལེ་བ་སྟེ་རྒྱས་པ་ལས་ཕྱལ་ཕྱམ་མེ་ཟེར་རོ། །ལྟེ་བ་ཟབ་པ་དང་། གཡས་ཕྱོགས་སུ་འཁྱིལ་པ་དང་། དེ་ཕྱོགས་ནས་ཀུན་ནས་ལྟ་ན་སྡུག་ཅིང་མཛེས་

༄༅། །པ་དང་། ཀུན་དུ་སྤྱོད་པ་གཙང་སྦྲ་ཆེ་བ་དང་། སྐུ་ལ་སྨེ་བ་སྟེ་ཆུང་བ་དང་། གནག་བག་སྟེ་ཆེ་བ་མེད་པ་དང་། ཕྱག་གི་ཤིང་བར་མཉེ་བསུབ་ལེགས་པ་ལྟར་རེག་བྱ་འཇམ་པ་དང་། ཕྱག་གི་རི་མོ་མདངས་
ཡོད་པ་དང་། ཕྱག་གི་རི་མོ་ཟབ་པ་རྒྱང་རིང་མོ་ནས་ཀྱང་གསལ་བ་ལ་བྱའི་གཏིང་རིང་པ་ནི་མ་ཡིན་ནོ། །ཕྱག་གི་རི་མོ་དཀྱུས་རིང་པ་དང་། ཞལ་ནི་ཧ་ཅང་ཡང་མི་རིང་པ་ནི་ཞལ་ནས་གསུངས་པའི་ཚིག་།
མི་རིང་བའོ། །མཆུ་སེམས་ཅན་ནམ་སྨན་ནམ་བྱའམ་ཤིང་ཐོག་བིལ་པ་ལྟར་དམར་བ་དང་། ལྗགས་མཉེན་པ་དང་དེའི་རྔམས་སྲབ་པ་དང་། དེའི་ཁ་དོག་དམར་བ་དང་། གསུང་ཡང་བླངས་ན་འབྲུག་གི་སྒྲ་ལྟར་
ཟབ་ཅིང་རིང་པའམ་བརྗིད་པ་དང་། གསུང་གར་དྲངས་པར་འོང་པས་མཉེན་པ་དང་། གསུང་འཇམ་པ་དང་། མཆེ་བ་ཟུར་མེད་པས་ཟླུམ་པ་དང་། དེའི་རྩེ་མོ་རྣོ་བ་དང་། དེའི་ཁ་དོག་དཀར་བ་དང་། དེའི་བླ་
འོག་གི་ཚད་མཉམ་པ་དང་། དེའི་སྐྱེར་ཚེར་དྲངས་པ་ལྟར་བྱིན་གྱིས་ཕྲ་བ་དང་། ཤངས་མཐོ་བ་ནི་དཔྲལ་བའི་ཕྱོགས་སུ་རིང་དུ་སླེབས་པ་དང་། དེ་དྲི་མས་མཆོག་ཏུ་དག་པ་དང་། སྤྱན་ཡངས་ཤིང་རྒྱ་ཆེ་བ་

དང་། སྤྱན་གྱི་རྫི་མ་རུག་པ་དང་། པད་མའི་འདབ་ལྟར་དྲངས་ཤིང་ཁ་ཕྱེ་བ་འདྲ་བ་དང་། སྨིན་མའི་ཚུགས་རིང་པ་དང་། དེའི་རེག་བྱ་འཇམ་པ་དང་། དེའི་མདོག་སྣུམ་པ་དང་། དེའི་དཔུང་རིང་ཐུང་མེད་པས་
མཉམ་པ་དང་། ཕྱག་རིང་པ་དང་རྒྱས་པ་ནི་མཛེས་སྡུག་པས་མཚན་ལས་ཁྱད་པར་རོ། །སྙན་གཉིས་ཆེ་ཆུང་དང་རིང་ཐུང་མཉམ་པ་དང་། དེའི་དབང་པོའམ་ཆ་ཤས་ཉམས་པ་རྣམ་པར་སྤངས་པ་དང་། དཔྲལ་བ་ལ་
ལེགས་པར་འབྱེས་པ་ནི་འབུམ་པས་དྲི་མ་མེད་པ་ལ་འཆད་ལ། བུ་ཀ་ཏས་སྐྲ་མཚམས་གྲིས་གྲས་པའོ་གསུངས་སོ། །དེའི་དབྱེས་ཆེ་བ་ནི་རྒྱ་ཆེ་བའོ། །དབུ་གདུགས་ལྟར་རྒྱས་པ་དང་། དབུ་སྐྲ་བྱའི་མགོ་ལྟར་
སྣུམ་ལ་གནག་པ་དང་། དེའི་མཚམས་སྡུག་པ་དང་། དེའི་རེག་བྱ་འཇམ་པ་དང་། དེ་ཕན་ཚུན་མ་འཛིངས་པ་དང་། དེ་གྱེན་དུ་མི་བཤོར་བ་དང་། དེའི་དྲི་ཞིམ་པ་དེ་ཡང་སྐྱེས་བུའི་ཡིད་འཕྲོག་པར་བྱེད་པ་དང་། དཔལ་
གྱི་བེའུ་ནི་རྡོ་རྗེ་རྭ་ཆག་པའམ་མ་འབྱར་བ་ལྟ་བུ་མཐེ་བོང་གི་ངོས་ལ་ཡོད་པ་ཡིན་ནོ་ཞེས་འབུམ་པས་གསུངས་སོ། །བཀྲ་ཤིས་ནི་རི་མོ་གྲུ་བཞི་པ་སྟེ་ཕྱག་ཞབས་འཁོར་ལོའི་མཚན་གྱི་མཐའ་མ་ན་ཡོད་སྐད་དོ། །

༄༅། །གཡུང་དྲུང་འཁྱིལ་པ་ནི་ཞགས་པ་བདུན་རྩེག་ཏུ་བྱས་པ་ལྟ་བུ་སྟེ། སོར་མོའི་རྩ་བ་ན་ཡོད་པའོ། །འགྲེལ་བར་ནང་ནས་སངས་རྒྱས་ཐུགས་འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ཉིད་
ཀྱིས་དེ་མཚོན་བྱེད་ཕྱི་རོལ་དུ་སེན་མོ་ཟངས་ཀྱི་མདོག་ལྟ་བུ་མངའ་བ་སྟེ། དེ་ལྟར་རྒྱུ་མཚན་ཐམས་ཅད་ནི་ནང་ན་ཡོན་ཏན་གྱི་ཆོས་མངའ་བ་ཡིན་ལ། རྒྱུ་མཚན་ཅན་ཐམས་ཅད་ནི་རྟའི་བཟང་རྟགས་ལྟར་དེ་མཚོན་
བྱེད་ཕྱི་རོལ་དུ་ཤར་བའོ། །དེ་བཞིན་དུ་ཀུན་ལ་སྦྱར་རོ། །བཞི་པ་སྤྲུལ་པའི་སྐུ་ནི་དེ་ལྟར་གསུམ་པ་བསྟན་ནས་ཞེས་སོགས་ཏེ་མཛད་ཅེས་པ་གཞིར་གཞག་གོ །སུས་ཞེ་ན་སྦྲུལ་པའི་སྐུ་གང་གིས་སོ། །གང་ལ་ཞེ་
ན་འགྲོ་བ་སེམས་ཅན་ལའོ། །བྱ་བའི་ཁྱད་པར་ཅི་མཛད་ཅེ་ན་མངོན་པར་མཐོ་བ་ལ་སོགས་པ་ཕན་པ་སྣ་ཚོགས་དག་གོ །ཚུལ་ཇི་ལྟར་ཞེ་ན་སྐལ་པ་དང་ལྡན་པ་ལ་མཉམ་དུའོ། །དུས་ཇི་སྲིད་དུ་ཞེ་ན་སྲིད་པ་ཇི་
སྲིད་མ་སྟོངས་ཀྱི་བར་དུའོ། །དེ་ལྟ་བུའི་སྐུ་དེ་ནི་ཐུབ་པ་སྟེ་སྤྲུལ་བའི་སྐུ་སྟེ་དུས་རྒྱུན་མི་འཆད་དེ་རྒྱུན་དུ་གནས་ཞེས་སོ། །འགྲེལ་བར་ཡང་རྩ་བ་དང་མཐུན་པར་བཤད་དོ། །གཉིས་པ་ཕྲིན་ལས་སྟོན་པ་ནི་དེ་ལྟར་ཞེས་

སོགས་ཏེ། ངོ་བོ་ཉིད་ཀྱི་སྐུ་ནི་དོན་དམ་པའི་བདེན་པ་ཡིན་པས་བསྒོམ་པར་བྱ་བ་ཡིན་པས་དེ་བསྒོམས་པའི་སྟོབས་བྱུང་བ་ལས་སངས་རྒྱས་ཀྱི་ཡུལ་ཉིད་དུ་ཡེ་ཤེས་ལ་ལྟོས་ནས་ཆོས་སྐུ་བཏགས་པའི་སྐུ་དང་
པོ་དང་། སོགས་ཁོངས་ནས་བྱང་ཆུབ་སེམས་དཔའ་དང་མ་དག་པ་གསུམ་བྱུང་ལ་ལོངས་སྐུ་དང་སྤྲུལ་སྐུ་ལའང་སྦྱར་རོ། །བཏགས་པའི་དོན་ནི་ཐ་དད་དུའོ། །ཀུན་རྫོབ་ཏུ་ཆོས་སྐུའི་བདག་ཉིད་ཡེ་ཤེས་ཁོ་ན་གདུལ་
བྱ་ལ་ལོངས་སྤྱོད་རྫོགས་པ་དང་སྤྲུལ་པའི་སྣང་བ་བསྐྱེད་པའི་སྒོ་ནས་དོན་བྱ་བ་མཛད་པས་ནི་གདུལ་བྱའི་སྐྱེ་བོ་སྣང་བ་ལ་ལྟོས་པའི་ཕྲིན་ལས་ཆོས་སྐུ་དེའི་བདག་པོ་ལས་བྱུང་བ་རྣམས་ནི་ཆོས་སྐུ་དེའི་ཕྲིན་ལས་
ལས་ཡིན་ནོ་ཞེས་སོ། །འདི་ལ་གསུམ་སྟེ། ངོ་བོ་དང་། དུས་དང་། དབྱེ་བའོ། །དང་པོ་ནི་ཕྲིན་ལས་ནི་བྱ་བ་ཡིན་ལ། དེ་ཡང་ཤན་ཏི་བས་བྱེད་པ་པོ་ལ་ཡོད་པའི་བྱ་བ་ལ་བཤད་དོ། །སེང་བཟང་གིས་འདི་ཉིད་
ལས་གདུལ་བྱའི་སྐྱེ་བོ་ལ་སྣང་བའི་བྱ་བ་ལས་ལ་ཡོད་པའི་བྱ་བ་ལ་བཤད་དོ། །གཉིས་པ་ནི་འཕགས་པས་སྤྲུལ་སྐུ་རྒྱུན་མི་འཆད་པ་དེ་བཞིན་ཞེས་པ་ནི་རིགས་སོ། །སེང་བཟང་ལྟར་ན་ཆོས་སྐུ་ཇི་ལྟ་བ་དེ་བཞིན་དུ་

༄༅། །ཞེས་སོ། །གསུམ་པ་ལ་གསུམ་ལས་དབྱེ་གཞི་ནི་འཕྲིན་ལས་ནི་ཞེས་སོ། །དེ་སྐབས་གང་གི་ཞེ་ན་ཆོས་སྐུའི་ཞེས་སོ། །གྲངས་ཀྱི་དབྱེ་བ་ནི་རྣམ་པ་ཉི་ཤུ་བདུན་དུ་བཞེད་ཅེས་སོ། །གསལ་བའི་དབྱེ་
བ་ནི་འགྲོ་རྣམས་ཞེས་སོགས་ཏེ། འདི་ལ་གསུམ་སྟེ། ལམ་གྱི་རྟེན་དང་། ལམ་དང་། ལམ་གྱི་འབྲས་བུ་ལ་འགོད་པའོ། །དང་པོ་ནི་འགྲོ་རྣམས་ཞེས་ཏེ་འགྲོ་བ་བཟང་པོ་མ་ཡིན་པ་ཞི་བ་ནི་མདོ་ལས་རབ་འབྱོར་།
ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན་ཤར་ཕྱོགས་ཀྱི་འཇིག་རྟེན་གྱི་ཁམས་གངྒའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་ཆེན་པོ་དག་ཆེད་དུ་བསམས་ཏེ་སེམས་
ཅན་དམྱལ་བ་ཆེན་པོ་དག་ཏུ་དོང་ཞིང་། སེམས་ཅན་དམྱལ་བ་ཆེན་པོའི་སྡུག་བསྔལ་ཞི་བར་བྱས་ནས་ཞེས་པ་ལ་སོགས་པ་བཤད་དོ། །དེ་བཞིན་དུ་བྱོལ་སོང་དང་ཡི་དྭགས་ཀྱང་ཞི་བར་བྱེད་དོ། །དེ་བཞིན་དུ་འདོད་
ཁམས་ཀྱི་ལྷ་འདོད་པའི་ཡོན་ཏན་རྣམ་པ་ལྔས་མྱོས་པ་དེ་དག་ལ་གཞལ་མེད་ཁང་དེ་དག་འབར་བ་སྣང་བར་བྱས་ཤིང་དེ་དག་སྐྱོ་བར་གྱུར་པར་ཤེས་ནས་འདི་སྐད་དུ་ཀྱེ་གྲོགས་པོ་དག་འདུ་བྱེད་ཐམས་ཅད་ནི་

མི་རྟག་པ་ལ་སོགས་པ་ཡིན་ན་འདུ་བྱེད་རྣམས་ལ་ལྟ་སུ་ཞིག་ཡིད་ཕེབས་པར་གནས་ཞེས་ཆོས་སྟོན་ཏོ། །ཚངས་པའི་ལྟ་བ་མངོན་པར་ཞེན་པ་དེ་དག་ལ་ཀྱེ་གྲོགས་པོ་དག་ཆོས་ཐམས་ཅད་སྟོང་པ་ལ་ཅི་ཞིག་ལྟ་
བ་སྐྱེད་ཅེས་པས་ལྟ་བ་དང་བྲལ་བར་བྱེད་དོ། །མིའི་འགྲོ་བ་ཞི་བ་ནི་སྦྱིན་པ་དང་། སྙན་པར་སྨྲ་བ་དང་། དོན་སྤྱོད་པ་དང་། དོན་མཐུན་པ་དང་བཞིའི་ལམ་སྐྱེ་བའི་སྐལ་པ་ཅན་དུ་བྱེད་པའོ། །གཉིས་པ་ལ་།
གཉིས་ཏེ། སོ་སོ་སྐྱེ་བོའི་ལམ་ལ་འགོད་པ་དང་། འཕགས་པའི་ལམ་ལ་འགོད་པའོ། །དང་པོ་ལ་གཉིས་ཏེ་ཚོགས་ལམ་དང་། སྦྱོར་ལམ་ལ་འགོད་པའོ། །དང་པོ་ལ་གསུམ་སྟེ། གཞན་དོན་དང་། རང་དོན་དང་། 
གཉིས་ཀའི་དོན་ལ་འགོད་པའོ། །དང་པོ་ལ་གཉིས་ཏེ། སྦྱོར་བ་དང་བསམ་པ་ལ་འགོད་པའོ། །དང་པོ་ནི་བསྡུ་བ་རྣམ་པ་བཞི་ལ་འགོད་པ་ནི་སྦྱིན་པ་ནི་ཁྱད་པར་ཅན་ཏེ་མདོ་ལས་རབ་འབྱོར་བྱང་ཆུབ་སེམས་དཔའ་
སེམས་དཔའ་ཆེན་པོས་འཇིག་རྟེན་ལས་འདས་པའི་ཆོས་ཀྱི་སྦྱིན་པ་བྱིས་པ་སོ་སོའི་སྐྱེ་བོ་ཐམས་ཅད་དང་ཐུན་མོང་མ་ཡིན་པ་གང་ཞེ་ན་འདི་ལྟ་སྟེ་དྲན་པ་ཉེ་བར་བཞག་པ་བཞི་དང་ཞེས་སོགས་ཏེ་དཔེ་བྱད་བརྒྱད་

༄༅། །ཅུའི་བར་གཞན་ལ་བཤད་པས་སྦྱིན་པའོ། །ཕ་རོལ་ཏུ་ཕྱིན་པ་དྲུག་གི་ཆོས་བཤད་པའི་སྙན་པ་སྨྲ་བ་དང་། དེ་དྲུག་གཞན་སྤྱོད་དུ་འཇུག་པ་དོན་སྤྱོད་པ་དང་། དེ་དྲུག་རང་སྤྱོད་པ་དོན་མཐུན་པའོ། །
སྔ་མ་དང་འདི་གཉིས་རིམ་པ་ལྟར་ཁྱད་པར་དང་ཁྱད་པར་ཅན་མ་ཡིན་པའི་དབང་དུ་བྱས་པའོ་ཞེས་འབྲེ་གསུངས་སོ། །མདོ་དང་བསྟུན་ན་སྔ་མ་ནི་བྱང་ཆུབ་སེམས་དཔའ་རང་གིས་བྱེད་པ་ཡིན་ལ། འདི་ནི་གཞན་
བྱེད་དུ་འཇུག་པ་ལ་འགོད་པ་ཡིན་པས་ཁྱད་ཡོད་དོ་ཞེས་ཨར་གསུངས་པ་ནི་མེད་དོ། །གཉིས་པ་ནི་འོག་ཏུ་འབྲེལ་ཏེ་སེམས་ཅན་རྣམས་ཀྱི་དོན་ཇི་ལྟ་བ་བཞིན་དུ་བྱེད་པ་ནི་བྱམས་པ་དང་སྙིང་རྗེ་དང་དགའ་བ་ལ་
སོགས་པ་ལ་འགོད་པའོ། །གཉིས་པ་རང་དོན་ལ་འགོད་པ་ལ་གཉིས་ཏེ། ལྟ་བ་རྣམ་དག་རྟོགས་པའི་ཤེས་རབ་དང་། སྤྱོད་པ་རྒྱ་ཆེན་ཉམས་སུ་ལེན་པ་ལ་འགོད་པའོ། །དང་པོ་ནི་ཀུན་ནས་ཉོན་མོངས་འདོར་
བྱ་དང་། རྣམ་པར་བྱ་བ་བླང་བྱའི་མཚན་ཉིད་རྟོགས་པ་ཐོས་པ་དང་བསམ་པའི་ཤེས་རབ་ལ་འགོད་པའོ། །གཉིས་པ་ནི་གདུལ་བྱ་རང་ཉིད་ཕ་རོལ་ཏུ་ཕྱིན་པ་དྲུག་ལ་སྤྱོད་པ་གོམས་པ་ལའོ། །གསུམ་པ་ནི་གཉིས་

ཀའི་དོན་ལ་འགོད་པ་ནི་དགེ་བ་བཅུ་ནས་དཔེ་བྱད་ཀྱི་བར་ལ་འགོད་པ་སྟེ། འགྲེལ་པར་སོགས་གཅིག་ཡོད་ན། ལེགས་སོ་ཨར་གསུངས་སོ། །གཉིས་པ་སྦྱོར་ལམ་ལ་འགོད་པ་ནི་དྲོད་སོགས་བཞིར་རིམ་
པ་ལྟར་ཀུན་ནས་ཉོན་མོངས་ཀྱི་གཟུང་བ་དང་། གང་ཟག་རྫས་འཛིན་དང་སྐྱེས་བུ་བཏགས་འཛིན་རང་བཞིན་གྱིས་སྟོང་པར་རྟོགས་པ་ལ་འགོད་པའོ། །གཉིས་པ་འཕགས་པའི་ལམ་ལ་འགོད་པ་ལ་བདུན་ཏེ། ས་
དང་པོ་དང་། ས་གཉིས་པ་ནས་ལྔ་པའི་བར་དང་། དྲུག་པ་དང་། བདུན་པ་དང་། བརྒྱད་པ་དང་། དགུ་པ་དང་། བཅུ་པའི་བར་ལ་འགོད་པའོ། །དང་པོ་ནི་གཉིས་སྣང་ཅེས་ཏེ། གཟུང་འཛིན་གཉིས་མེད་པའི་ཆོས་
ཉིད་རྟོགས་པ་ལ་འགོད་པ་སྟེ། རྣམ་པར་མི་རྟོག་དྲི་མ་མེད། །འཛིན་པ་གཉིས་དང་བྲལ་བ་ཐོབ། །ཅེས་དང་། དེ་ནས་ཆོས་དབྱིངས་གཉིས་ཀྱི་མཚན་ཉིད་དང་བྲལ་བ་མངོན་སུམ་ཉིད་དུ་རྟོགས་པར་འགྱུར།
ཞེས་པ་དང་འགྲིག་གོ །གཉིས་པ་ནི་ས་གཉིས་པ་ནས་ལྔ་པའི་བར་ལ་རིམ་པ་ལྟར་ཚུལ་ཁྲིམས་དང་། །བཟོད་པ་དང་བརྩོན་འགྲུས་དང་། །བསམ་གཏན་གྱི་ཕ་རོལ་ཏུ་ཕྱིན་པ་བརྡ་ཙམ་དུ་ཤེས་པ་ལ་འགོད་པའོ། ། །

༄༅། །གསུམ་པ་ནི་ས་དྲུག་པའི་ཤེར་ཕྱིན་གྱིས་ཤེས་པ་དང་ཤེས་བྱ་དམིགས་པ་མེད་པ་ལ་འགོད་པའོ། །བཞི་པ་ནི་ས་བདུན་པ་ལ་ཐབས་ཀྱི་ཕར་ཕྱིན་གྱིས་སེམས་ཅན་རྣམས་ཡོངས་སུ་སྨིན་པ་ལ་
འགོད་པའོ། །ལྔ་པ་ལ་གཉིས་ཏེ། ཐབས་དང་། ཤེས་རབ་ཁྱད་པར་ཅན་ལ་འགོད་པའོ། །དང་པོ་ནི་སངས་རྒྱས་ཞིང་ནི་སྦྱོང་བ་དང་། མི་གནས་མྱ་ངན་འདས་པ་ཞེས་པས་ཉན་རང་དང་ཐུན་མོང་མ་ཡིན་པ་
ཞིང་སྦྱོང་བ་ལ་སོགས་པ་བྱང་ཆུབ་སེམས་དཔའི་ལམ་ལའོ། །གཉིས་པ་ནི་རྣམ་རྟོག་ཐམས་ཅད་བྲལ་བའི་ཕྱིར་ཞེས་པས་རྣམ་པར་མི་རྟོག་པ་ལ་དབང་ཐོབ་པས་མངོན་པར་ཞེན་པ་ཟློག་པ་ལའོ། །དྲུག་པ་ནི་མངལ་དུ་
འཇུག་པ་མཆོག་དང་ནི་བྱང་ཆུབ་ཐོབ་པ་ལྟ་བུའི་སྤྱོད་པ་བྱེད་པ་ལའོ། །ས་བརྒྱད་པ་ལ་སྨོན་ལམ་དག་པ་ལ་སྟོབས་མ་ཡིན་ནམ་ཞེ་ན། དགུ་པ་ལ་སྨོན་ལམ་དག་ནི་མཐའ་ཡས་དང་ཞེས་པའི་རྗེས་སུ་འབྲངས་
ནས་འདི་བཤད་པ་ཡིན་ནོ། །དེའི་ཤུགས་ཀྱིས་བརྒྱད་པ་ལ་སྟོབས་སུ་བཞག་གོ་ཞེས་འབུམ་པ་གསུངས་སོ། །བདུན་པ་ལ་གསུམ་སྟེ། ས་བཅུ་པ་ཐོབ་མ་ཐག་དབང་བསྐུར་བའི་ས་དང་། སྐྱེ་བ་གཅིག་གིས་ཐོགས་པ་དང་།

སྲིད་པ་ཐ་མ་ལ་འགོད་པའོ། །དང་པོ་ནི་སངས་རྒྱས་ཞིང་རྣམ་པར་དག་ཅེས་ཏེ། སྣོད་དག་པ་ནི་ས་དེ་ཐོབ་མ་ཐག་ཏུ་ཆོས་ཉིད་ཀྱིས་སྟོང་གསུམ་གྱི་སྟོང་ཆེན་པོ་བྱེ་བའི་སྟོང་དང་མཉམ་པའི་པད་མ་ཆེན་པོ་
གཅིག་འབྱུང་ལ་དེའི་མཐའ་མ་ཐམས་ཅད་པད་མའི་སྡོང་བུས་བསྐོར་བ་གཅིག་འབྱུང་ངོ་། །བཅུད་དག་པ་ནི་དེ་ལ་བྱང་ཆུབ་སེམས་དཔའ་རང་ཉིད་སྐྱིལ་མོ་ཀྲུང་བཅས་ནས་འདུག་པར་སྣང་བ་འབྱུང་བ་དེས་ཀྱང་ཁྲི་
དེའི་མཐའ་དག་ནོན་པའི་སྣང་བ་འབྱུང་ངོ་། །པད་མའི་སྡོང་པོ་དེ་ཐམས་ཅད་ལས་དང་པོ་པ་ནས་ས་བཅུའི་བྱང་ཆུབ་སེམས་དཔའ་བཞུགས་པས་བསྐོར་བའི་སྣང་བ་འབྱུང་ངོ། །འདིས་ས་དེ་ཐོབ་མ་ཐག་ཡིན་པས་
ས་དགུ་པ་མན་ཆད་རིགས་སོ། །དེ་ནས་བྱང་ཆུབ་སེམས་དཔའི་ཞབས་ཀྱི་མཐིལ་གཉིས་དང་། བུས་མོའི་ལྷ་ང་གཉིས་དང་། ལྟེ་བ་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་བས་རིམ་པ་བཞིན་
དམྱལ་བ་དང་དུད་འགྲོ་དང་ཡི་དྭགས་གསུམ་གྱི་སྡུག་བསྔལ་ཞི་བར་བྱས་སོ། །ལག་མཐིལ་གཉིས་ནས་བྱུང་བས་ལྷ་དང་ལྷ་མ་ཡིན་གྱི་སྡུག་བསྔལ་ཞི་བར་བྱས་སོ། །ཕྲག་པ་གཉིས་དང་མགྲིན་པ་དང་ཞལ་གྱི་

༄༅། །སྒོ་ནས་བྱུང་བས་རིམ་པ་ལྟར་ཉན་ཐོས་དང་རང་སངས་རྒྱས་དང་ཐེག་པ་ཆེན་པོའི་རིགས་ཅན་ལ་དེ་དག་གི་ཐེག་པའི་སྒོ་བསྒྲུབས་སོ། །སྨིན་མཚམས་ཀྱི་མཛོད་སྤུ་ནས་འོད་ཟེར་བྱུང་བས་མེ་
ཏོག་ལ་སོགས་པའི་མཆོད་པའི་སྤྲིན་བསྒྲུབས་ཏེ་དབང་བསྐུར་བ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་མཆོད་པ་བྱས་ནས་འོད་ཟེར་དེ་དག་ཀྱང་བྱང་ཆུབ་སེམས་དཔའ་དེ་དག་གི་
ཞབས་སུ་ནུབ་པར་གྱུར་ཏོ། །ཡང་དེའི་དབུའི་གཙུག་ཏོར་ནས་འོད་ཟེར་དུ་མ་བྱུང་བས་སྔ་མ་ལྟ་བུའི་མཆོད་རྫས་བསྒྲུབས་ནས་ཕྱོགས་བཅུའི་སངས་རྒྱས་ཀྱི་ཞིང་བྱེ་བ་ཕྲག་ཁྲིག་འབུམ་ཕྲག་བཅུའི་རྡུལ་ཕྲ་རབ་སྙེད་
ཀྱི་སངས་རྒྱས་ལ་མཆོད་པ་བྱས་ནས་སངས་རྒྱས་དེ་དག་གི་ཞབས་ཀྱི་མཐིལ་དུ་ནུབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་དེ་དག་དང་སངས་རྒྱས་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་
འདི་ནི་དབང་བསྐུར་བའི་དུས་ལ་བབ་བོ་སྙམ་དུ་དགོངས་པ་གཅིག་ཏུ་གྱུར་ནས་སངས་རྒྱས་དེ་དག་གི་སྨིན་མཚམས་ཀྱི་མཛོད་སྤུ་ནས་འོད་ཟེར་བྱུང་ནས་འོད་དེས་བྱང་ཆུབ་སེམས་དཔའ་ལ་ལན་བདུན་ནམ་

དེ་བས་ལྷག་པར་བསྐོར་བ་བྱས་ནས་བྱང་ཆུབ་སེམས་དཔའ་དེའི་དབུའི་གཙུག་ཏོར་དུ་ནུབ་པར་གྱུར་ཏོ་ཞེས་ས་བཅུ་པ་ལས་བཤད་དོ། །དེས་སྔར་མེད་པའི་ཆོས་ཀྱི་རྟགས་མང་པོ་ཐོབ་བོ། །དོན་དེ་ཉིད་རྒྱན་ལས། །
སངས་རྒྱས་ཀུན་གྱི་འོད་ཟེར་ཆེན་པོས་དབང་བསྐུར་བྱིན། །དེ་ནི་ཆོས་ལ་དབང་བ་ཀུན་དང་ཡང་དག་ལྡན། །ཞེས་སོ། །གཉིས་པ་ལ་གསུམ་སྟེ། རང་དོན་དང་། གཞན་དོན་དང་། གཉིས་ཀའི་དོན་ནོ། ། །
དང་པོ་ནི་སངས་རྒྱས་པར་ཏེ། མདོ་ལས་སེམས་དང་པོ་བསྐྱེད་བའི་བྱང་ཆུབ་སེམས་དཔའ་ནི་ངེས་པའོ་ཞེས་སོགས་བཤད་དོ། །གཉིས་པ་ནི་ཕྲིན་ལས་ལྷུན་གྱིས་གྲུབ་པ་དང་རྒྱུན་མི་འཆད་པས་སེམས་ཅན་གྱི་
དོན་ཚད་མེད་པ་བྱེད་པའོ། །གསུམ་པ་ནི་མངོན་པར་ཤེས་པ་ཆེན་པོ་ཐོབ་པས་སངས་རྒྱས་ལ་མཆོད་པ་ལ་སོགས་པས་དེ་བརྟེན་པའི་ཡོན་ཏན་ལ་འགོད་པའོ། །གསུམ་པ་སྲིད་པ་ཐ་མ་པ་ལ་འགོད་པ་ལ་བཞི་སྟེ།
ནུས་པ་དང་། རྟོགས་པ་དང་། སྤངས་པ་དང་། རྒྱུ་ཚོགས་ཤིང་དག་པ་ལ་འགོད་པའི་དབང་དུ་བྱས་པའོ། །དང་པོ་ནི་བྱང་ཆུབ་ཀྱི་ཡན་ལག་སྟེ་རྒྱུ་ནུས་པ་མཐུ་ཅན་དུ་གྱུར་པ་ལ་འགོད་པའོ། །ཡང་གྲངས་མེད་

༄༅། །གསུམ་དུ་ཚོགས་བསགས་ཏེ་ལས་བྱས་པ་རྣམས་འབྲས་བུ་སྐུ་གསུམ་སྨིན་པར་གྱུར་པས་ཆུད་མི་ཟ་བའོ། །གཉིས་པ་ལ་གཉིས་ལས། ཇི་སྙེད་པ་རྟོགས་པ་ནི་བདེན་པ་བཞིའི་དངོས་པོ་རྟོགས་
པའོ། །ཇི་ལྟ་བ་རྟོགས་པ་ནི་འདུས་བྱས་འཁོར་བ་དང་འདུས་མ་བྱས་མྱང་འདས་ལ་ཆོས་ཉིད་ཀྱི་ངོ་བོ་རྣམ་པར་མི་ཤེས་ཤིང་མི་དམིགས་པར་རྟོགས་པའོ། །གསུམ་པ་ནི་རྟག་པ་ལ་སོགས་པར་འཛིན་པའི་ཕྱིན་ཅི་
ལོག་གི་ས་བོན་སྤོང་པའོ། །ཡང་ཕྱིན་ཅི་ལོག་དེའི་གཞི་རྒྱུ་མེད་དེ་སྤངས་པའི་ཡེ་ཤེས་ལ་འགོད་པའོ། །བཞི་པ་ནི་རྡོ་རྗེ་ལྟ་བུའི་གནས་སྐབས་ན་རྒྱུ་ཐམས་ཅད་རང་བཞིན་གྱིས་རྣམ་པར་བྱང་ཞིང་དག་པར་རྟོགས་པ་
དང་། སངས་རྒྱས་ཀྱི་རྒྱུ་ཐམས་ཅད་སྒྲིབ་པའི་དྲི་མ་དང་བྲལ་ཞིང་ཚོགས་པ་ལ་འགོད་པའོ། །གསུམ་པ་ལམ་གྱི་འབྲས་བུ་ལ་འགོད་པ་ནི་དེའི་སྐད་ཅིག་མ་གཉིས་ལ་མྱ་ངན་ལས་འདས་པའི་ཆོས་ཀྱི་སྐུ་ལ་འགོད་
པའོ། །མངོན་པར་རྟོགས་པ་བརྒྱད་ལ་དོན་བདུན་ཅུ་ཡོད་པ་ལས་དང་པོ་སེམས་བསྐྱེད་ལ་གོ་རིམ་སྟེ་ས་མཚམས་བསྟན་པ་དང་། དོན་བདུན་ཅུའི་ཐ་མ་ཕྲིན་ལས་ལ་གོ་རིམ་སྟེ། ས་མཚམས་བསྟན་པའི་རིམ་པ་

འདིའི་ལྷག་མ་བར་གྱི་དོན་དྲུག་ཅུ་རྩ་བརྒྱད་པོ་རྣམས་ཀྱི་ས་མཚམས་ཀྱི་གོ་རིམ་ཀྱང་རང་རང་གི་ཁོང་དུ་ཆུད་པར་བྱ་སྟེ་འདིར་ནི་ཚིག་མང་དུ་དོགས་པས་མ་བྲིས་སོ། །སྐབས་བརྒྱད་པའི་འགྲེལ་བའི་རྣམ་པར་
བཤད་པའོ། ། ༈ གཉིས་པ་བར་མ་ལ་དྲུག་ཏུ་བཤད་པ་ནི་རྒྱས་པ་ལ་དད་པའི་ཞེས་སོགས་ཏེ། ཤེས་རབ་ཕ་རོལ་ཕྱིན་པ་ནི། །དངོས་པོ་དྲུག་གིས་ཡང་དག་བཤད། །ཅེས་པར་བསྒྱུར་རོ། །དེ་གང་ཞེ་ན་།
མཚན་ཉིད་ཅེས་སོགས་ཏེ། མཁྱེན་པ་གསུམ་ནི་ཤེས་པར་བྱ་བའི་གནས་སམ་མཚན་ཉིད་གཏན་ལ་དབབ་པའི་དོན་དུ་ཆོས་འགའ་ཞིག་གིས་མཚོན་ནས་སྟོན་པས་མཚན་ཉིད་དོ། །འཕགས་པ་དང་། མ་ཧ་ལྟར་ན་
མཚོན་པར་བྱེད་པས་ན་མཚན་ཉིད་དོ། །རྣམ་ཀུན་མཚན་ཉིད་དེ་དབང་དུ་བྱེད་པའི་སྦྱོར་བ་དང་། རྩེ་མོ་དེ་ཕུལ་དུ་མཚན་ཉིད་དེའི་བར་རམ།མཐར་གྱིས་པ་རྟོགས་པ་དེ་བརྟན་པར་བྱ་བའི་དོན་དུ་རིམ་གྱིས་སྒོམ་པས་
མཚན་ཉིད་གོ་རིམ་དང་། །སྐད་ཅིག་མ་ནི་དེ་སློབ་པའི་བརྟན་པ་མཐར་ཐུག་པས་མཚན་ཉིད་དེའི་སངས་རྒྱས་དང་། །ཆོས་སྐུ་དེའི་འབྲས་བུ་རྫོགས་པ་ཡིན་པས་རྣམ་སྨིན་ཞེས་སོ། །

༄༅། །གསུམ་པ་བསྡུས་པ་ལ་དད་པ་ལ་གསུམ་དུ་བསྡུས་ཏེ་བསྟན་པའི་བར་མ་ལ་ཞེས་སོགས་ཏེ། ཤེས་རབ་ཕ་རོལ་ཕྱིན་པ་ནི། །དངོས་པོ་གསུམ་གྱིས་ཡང་དག་བཤད། །ཅེས་བྱའོ། །དེ་གང་ཞེ་
ན། ཡུལ་ནི་ཞེས་སོགས་ཏེ། མཁྱེན་པ་གསུམ་ནི་ཐོས་བསམ་གྱི་གཏན་ལ་དབབ་པའི་ཡུལ་ཡིན་ལ། ཆོས་ཀྱི་སྐུ་ཡང་ཡིན་པས་དེར་བཤད་དོ། །འགྲེལ་ཆེན་གཉིས་དང་སྡུད་འགྲེལ་ལས་རྒྱུ་སྦྱོར་བ་བཞི་ཞེས་བཤད་།
དོ༑༑བཞི་ནི་སྒོམ་བྱེད་སྦྱོར་བ་བཞིའི་བདག་ཉིད་དང་། །ཐ་མ་ཆོས་སྐུའི་ཕྲིན་ལས་དང་བཅས་པ་ནི་སྦྱོར་བ་བསྒོམས་པའི་འབྲས་བུའོ། ། ༈ གསུམ་པ་དེ་མཐར་ཕྱིན་པའི་བྱ་བ་ལ་ཤེས་རབ་འབྱུང་གནས་ལྟར་ན་
དྲུག་སྟེ་ཀུན་གྱིས་རྒྱན་དུ་གྱུར་པའི་གཞུང་ཚུགས་དང་། དགོངས་པ་འཆད་པའི་གཞུང་ཚུགས་དང་། དགེ་བའི་རྩ་བ་བསྔོ་བ་དང་། ཁེངས་པ་བསྐྱང་པའམ་བཟོད་པར་གསོལ་བ་དང་། རྟོགས་པའི་ཁྱད་པར་བརྗོད་
པའོ། །དང་པོ་ནི་ཁྱོད་ཀྱིས་ཀུན་གྱིས་རྒྱན་དུ་གྱུར་པ་ནི། རྣམ་པར་དབྱེ་ཞེས་དང་བཅས་ནས་འཆད་ན་མདོ་རྒྱས་འབྲིང་གཉིས་ཀྱི་དོན་སྣང་ཡང་བསྡུས་པའི་དོན་མི་སྣང་ངོ་ཞེ་ན། དེའི་ལན་ནི་རྐང་པ་དང་པོ་བཞིས་

རྗེས་འགྲོ་དང་། བར་མ་གཉིས་ཀྱིས་ལྡོག་པ་དང་། ཐ་མ་གཉིས་ཀྱིས་བསྡུས་པ་སྤོང་པའོ། །དང་པོ་ནི་ལ་ལ་སྟེ་བསྡུས་པ་ལས་ནི་མངོན་རྟོགས་བརྒྱད་ཀྱི་དོན་ཙམ་བསྒྲངས་པ་ཡིན་ལ། རྒྱས་པ་ལས་གཞན་བར་མ་ལས་
དེའི་སྟེང་དུ་རབ་འབྱོར་ཞེས་སོགས་ཚིག་ཅུང་ཟད་ཀྱང་བགྲངས་པ་ཡིན་ནོ། །བསྡུས་པ་དང་འབྲིང་ལས་གཞན་རྒྱས་པ་ལས་ནི་དེ་གཉིས་ཀྱི་སྟེང་དུ་མེད་པ་དང་བདག་མེད་པ་ལ་སོགས་པ་མིང་གི་རྣམ་གྲངས་ཅུང་
ཟད་ཀྱང་བཤད་དོ། །མི་མཁས་པས་རྟོགས་པར་མི་ནུས་པས་མཁས་པ་རྣམས་ཀྱིས་ཡུམ་རྒྱས་འབྲིང་བསྡུས་གསུམ་པོ་དེ་ཙམ་ཤེས་པར་བྱའོ། །གཉིས་པ་ལ་ལས་དོན་ལ་སོགས་པ་དེ་ལྟ་མ་ཡིན་པར་དོན་ཐ་དད་
ནས་མདོ་ཐམས་ཅད་ཀྱི་བརྗོད་བྱ་མངོན་རྟོགས་བརྒྱད་ཀྱི་རིམ་པ་ལེགས་པར་བསྡུས་པ་མ་ཡིན་པར་འགྱུར་རོ། །གསུམ་པ་ནི་དོན་ག་ཅིག་ལ་བསྡུས་སོ་ཞེ་ན་ཡུལ་གསུམ་པོ་དེ་ལ་ཁྱད་པར་ཡོད་པ་ཁོ་ནར་ཟད་ཅེས་
སྦྱར་རོ། །དེ་གང་ཞེ་ན་བསྡུས་པ་བརྒྱད་སྟོང་པ་དང་སོགས་ཁོངས་སུ་བར་མ་དང་རྒྱས་པའི་བར་དུ་དབྱེ་བས་ཞེས་སོ། །གཉིས་པ་ནི་སྔར་མཁས་པ་བཞིའི་གདམས་པ་ལས་བརྩོམ་པར་ཁས་བླངས་ནས་འཆད་པ་

༄༅། །ན་རང་དགར་བཤད་དོ་ཞེ་ན། སེང་གེ་བཟང་པོ་བས་སོ། །ཚིག་ལེའུར་བྱས་པའི་འགྲེལ་བ་དོན་གསལ་འདིའོ། །རྒྱུ་གང་གིས་ཞེ་ན་དོན་མཐོང་ཞིང་རྟོགས་པའི་སྒོ་ནས། དེ་གང་གི་སྟོབས་ཀྱིས་མཐོང་
ཞེ་ན་འཕགས་པ་རྣམ་གྲོལ་སྡེའི་འགྲེལ་བའི་མཐུ་ཡིས་སོ། །ཚུལ་ཇི་ལྟར་ཞེ་ན་ཚིག་མདོ་སྦྱོར་བ་དང་ངག་ནག་འབྱམས་དང་། སོགས་པར་བཤད་པའི་རྣམ་གྲངས་མང་པོ་སྦྱོར་བ་མ་བྱས་པར་རོ། །དེའི་རྒྱུ་མཚན་ནི་
རྒྱན་འཐད་དོ་གོ་སླ་བར་བྱ་བའི་ཕྱིར་རོ། །གསུམ་པ་ནི་མཁན་པོ་ཞེས་སོགས་ཏེ་བླ་མ་བཟང་པོ་ནི་བདག་ཉིད་བསླབ་པ་གསུམ་ལ་བཀོད་པ་ཡིན་ནོ། །ཕྱག་འཚལ་ཞེས་པ་ནི་དེས་རྩོམས་ཤིག་པའི་གནང་བ་ཐོབ་ནས་
བརྩམས་པས་ཚར་བ་ནི་དེའི་དྲིན་ཡིན་པར་དགོངས་ཏེ་བཀའ་དྲིན་དྲན་པའི་ཕྱག་ཡིན་ནོ། །བཞི་པ་ནི་དེ་སྡེབ་ཞེས་སོགས་སོ། །ལྔ་པ་ནི་སྤྱོད་ཡུལ་མ་ཡིན་ཞེས་དྲངས་སོ། །དེའི་རྒྱུ་མཚན་ནི་བདག་ཤེས་རབ་
ཆུང་བ་དང་དོན་དཀའ་བ་གཉིས་ལས་དང་པོ་ནི་བདག་ཤེས་རབ་མི་གསལ་བས་བསྟན་བཅོས་ཀྱི་ཚིག་དང་དོན་ཀུན་ཕྱི་རོལ་ཏུ་གྱུར་པས་བདག་གི་རྟོགས་པ་གང་ན་ཞིག་སྟེ་ཆ་མེད་དོ། །གཉིས་པ་ནི་བདག་ཉིད་ཆེན་

བོས་མཛད་པའི་བསྟན་བཅོས་ཀྱི་དོན་ནི་གང་ཡིན་ཆ་མེད་དོ། །དེ་ཅི་སྟེ་ཞེ་ན་དེ་མ་ལུས་པ་འཕགས་པ་སངས་རྒྱས་ཀྱི་བློའི་སྤྱོད་ཡུལ་ཡིན་པས་སོ། །ཚིག་དོན་ཆ་མེད་མོད་འོན་ཀྱང་བདག་གིས་འབད་པར་བགྱིས་
སོ། །དགོས་པ་ཅིའི་དོན་དུ་ཞེ་ན་རང་དང་གཞན་གྱི་དོན་ནི་དངོས་ཏེ་དོན་དུའོ། །དེ་ལ་ནོངས་པ་སྟེ་ཉེས་པ་ལ་མཁས་པ་རྣམས་ཀྱིས་བཟོད་པར་མཛོད་ཅེས་སོ། །དྲུག་པ་ནི་ཀྱེ་མ་ངོ་མཚར་བའོ་མཐོང་ཞིང་རྟོགས་།
པ་ཡིན་ཞེས་དྲངས་སོ། །གང་གིས་ཞེ་ན་གཞུང་ལུགས་ཏེ་པོ་ཏི་དང་བཤད་པ་མི་མཐུན་པ་སྣ་ཚོགས་ཀྱིས་དུས་སེང་བཟང་བདག་གིས་སོ། །དོན་གང་ཞེ་ན་ཤེས་རབ་ཀྱི་ཕ་རོལ་ཏུ་ཕྱིན་པའི་འཕགས་པའོ། །དེའི་
ཁྱད་པར་ནི་རྟོགས་པ་བསྙད་པས་ངལ་གསོ་བའི་གནས་སུ་གྱུར་པའོ། །དུས་ནམ་གྱི་ཚེ་ཞེ་ན་ཡུན་རིང་མོ་ཞིག་ཏུ་བློ་སྦྱངས་ནས་ཞེས་སོ། །རྟ་བདུན་དབང་པོའི་དཔལ་དང་རི་བོ་ཅན་དང་སྒྲོན་མའི་འོད་དག་ལས། །
མིག་ལྡན་སྐྱེ་བོའི་རྒྱ་མཚོའི་གླིང་ནས་ནོར་བུ་རིན་ཆེན་ལེན་པ་ལྟར། །མཚུངས་མེད་རྒྱལ་དང་དེ་སྲས་མ་ཕམ་པ་དང་འཕགས་པ་རྣམ་གྲོལ་སྡེའི། །གསུང་གི་འོད་ལས་སྡེ་སྣོད་གླིང་ནས་རིན་ཆེན་འཐད་པའི་འོད་

༄༅། །འབར་བླངས། །ཀླུ་སྒྲུབ་ཆོས་གྲགས་དག་གི་གཞུང་ལུགས་རྟོགས་པའི་རིག་པས་མིག་ཕུག་སྟེ། །དམ་བཅའ་རྡོ་རྗེ་ཕ་ལམ་དང་ནི་སྒྲུབ་བྱེད་བེཌཱུརྱ་དག་དང་། །མཚན་ཉིད་ཨན་ད་རྙིལ་རྣམས་ཚིག་
སྐུད་ལ་སྤེལ་རིན་ཆེན་ཕྲེང་མཛེས་འདི། །གང་གི་ཤེས་རབ་ལུས་བརྒྱན་དེ་ཡང་མཁས་པས་མཐོང་ན་དགའ་བ་སྐྱེ། །ཉི་འོད་གཅིག་གིས་ཟླ་བ་ལ་སོགས་འོད་ལྡན་ཀུན་གྱི་གཟི་འཇོམས་ཤིང་། །མེ་ཏོག་ཀུ་མུད་ཁ་
འཛུམས་པད་ཚལ་རྒྱས་བྱེད་མུན་སྟུག་སེལ་བ་ལྟར། །གཞུང་འདི་གཅིག་པུའི་ཕྱོགས་གཞན་གཟི་འཇོམས་ལོག་རྟོག་ཀུ་མུད་ཁ་འཛུམས་ཤིང་། །རྗེས་འཇུག་སྐྱེ་བོའི་ཤེས་རབ་རྒྱས་བྱེད་མི་ཤེས་མུན་པ་སྟུག་པོ་
སེལ། །མ་རིག་གཞི་སྟེང་བཤེས་གཉེན་ངན་པའི་རྒྱན་ལས་ལོག་རྟོག་སྟོང་ཆེན་སྐྱེས། །གཏན་ཚིགས་ལྟར་སྣང་ཡར་འདབ་རྒྱས་ཤིང་ཚུལ་མིན་ཡིད་བྱེད་མེ་ཏོག་འབར། །སྐྱོན་གྱི་འབྲས་བུ་དུ་མ་སྨིན་གྱུར་རྨོངས་པའི་
བྱ་རྫོགས་མང་བརྟེན་ཏེ། །ཁོ་བོའི་རིག་པའི་སྟ་རེས་རྩ་བ་བཅད་པས་ཡལ་འདབ་བཅད་མི་དགོས། །ཇི་ལྟར་རྡོ་རྗེ་ཕྲ་མོ་སེང་གེ་གཞོན་ནུ་སྒྲོན་མ་ཆུང་ངུས་ཀྱང་། །བྲག་རི་རགས་འཇོམས་གཅན་གཟན་རྒན་པོ་ཀུན་

སྐྲག་དངོས་ཆེན་གསལ་བྱེད་ལྟར། །གཞུང་ཉུང་འདི་ཡིས་ལོག་ལྟའི་བྲག་འཇོམས་གཞུང་ལུགས་མ་ཤེས་ཀུན་སྐྲག་ཅིང་། །མདོ་དང་མངོན་རྟོགས་རྒྱན་གྱི་འགྲེལ་བར་བཅས་པ་དོན་མང་གསལ་བར་བྱེད། །རྩོད་དུས་
སྐྱེ་བོ་འདི་དག་ཕལ་ཆེར་ལེགས་བཤད་མི་ཚོལ་བློ་དམན་ཞིང་། །ཆགས་སྡང་ཕྲག་དོག་དབང་གིས་མཁས་ལའང་ཕྱོགས་ཀུན་ནས་ནི་སྨོད་བྱེད་མོད། །བློ་གསལ་མྱུར་དུ་སངས་རྒྱས་དོན་གཉེར་ཡང་དག་ལམ་ལ་
འཇུག་འདོད་པ། །ལུང་རིགས་བདུད་རྩི་ཚོལ་བས་མི་ངོམས་འགའ་ཞིག་དོན་དུ་ངས་འདི་བརྩམས། །ང་ཡི་ལེགས་བཤད་ཉི་ཟླ་སྐར་མ་དང་། །ཀློག་སྒྲོན་ནོར་བུའི་འོད་ཟེར་སྟོང་འབར་ཡང་། །རྟོགས་བྱེད་བློ་གྲོས་
མིག་དང་བྲལ་བ་ཡི། །སྐལ་ངན་སྐྱེ་བོ་རྣམས་ཀྱིས་མཐོང་མི་འགྱུར། །དེང་སང་ཆོས་འདོད་མི་རྣམས་ཕལ་ཆེར་ཡང་། །རིགས་བཟང་ལོངས་སྤྱོད་ཆེ་དང་ལག་ཡངས་དང་། །རྒན་དང་འཁོར་མང་སློབ་དཔོན་དོན་
གཉེར་གྱི། །མཁས་པ་ཁོ་ན་དོན་གཉེར་སུ་ཞིག་ཡོད། །གསུང་སྒྲོས་འདམ་བུའི་ཁང་པ་མཛེས་གྱུར་ཀྱང་། །སྒྲུབ་བྱེད་རྡོ་རྗེའི་ཚིག་བརྟན་མེད་གྱུར་ན། །རྣམ་འབྱེད་ཤེས་རབ་སྟོབས་དང་ལྡན་པ་ཡི། །ལུང་རིགས་

༄༅། །གླང་ཆེན་འོངས་ན་ངེས་པར་འཇོམས། །དོན་རྟོགས་རིན་ཆེན་ཕུང་པོ་ཡོད་གྱུར་ཀྱང་། །གསུང་སྒྲོས་གསེར་གྱི་སྲད་བུས་མ་རྒྱུས་ན། །འཆད་ཚེ་བདག་བློའི་ལུས་བརྒྱན་མི་ནུས་པས། །བློ་གསལ་
སློབ་མའི་དགའ་བ་སྐྱེ་མི་འགྱུར། །བླ་མས་གསུངས་དང་དོན་རྟོགས་གཉིས་ཡོད་ཀྱང་།རྒོལ་དང་ཕྱིར་རྒོལ་འབྲེལ་པའི་གཏམ་བྱེད་ཚེ། །ངག་མི་བརྗོད་དང་སྐྱོན་ཅན་བརྗོད་པར་བྱེད། །གཞན་ཕྱོགས་མི་ཁེགས་
རང་ཕྱོགས་བསྒྲུབས་མི་ནུས། །རྒྱ་ལས་འབུར་དང་མཁས་པའི་གསུང་སྒྲོས་དང་། །དོན་གྱི་གནས་ལུགས་ཇི་བཞིན་རྟོགས་པ་དང། །སྒྲུབ་དང་སུན་འབྱིན་སྐྱོན་མེད་གང་སྨྲ་བ། །དེ་ནི་མཁས་པའི་ནང་ནས་མཁས་པ་
ཡིན། །འཆད་པ་ལེགས་བཤད་འོད་ཀྱིས་གཏི་མུག་སེལ། །རྩོད་པ་སེང་གེའི་ང་རོས་ཕས་རྒོལ་འཇོམས། །རྩོམ་པ་རིན་ཆེན་མཛེས་པས་བློ་བརྒྱན་པ། །སྐྱེས་མཆོག་དེ་འདྲ་ཐོད་བཞིན་སྤྱི་བོས་བླངས། །ཟབ་ཅིང་
རྒྱ་ཆེ་འདི་དོན་རྫོགས་པ་འཕགས་གཞན་གྱིས་ཀྱང་མི་རྟོགས་ཤིང་། །བདག་ཀྱང་གི་ནི་ད་དུང་ཀུན་མཁྱེན་ཡེ་ཤེས་རྙེད་པར་མ་གྱུར་པས། །གལ་ཏེ་རྣམ་བཤད་འདི་ལ་ཉེས་པ་ཅུང་ཟད་ཡོད་པར་གྱུར་ན་ཡང་། །

གཞན་ཕན་ཡིད་ཀྱིས་རྒྱལ་དང་དེ་སྲས་དེ་ལ་མཁས་རྣམས་བཟོད་པར་མཛོད༑༑དེ་ལྟར་དགེ་བ་སྟོན་ཀའི་ཟླ་འོད་ལྟ་བུ་ཐོབ་པ་གང་ཡིན་དེས། །འགྲོ་རྣམས་མགོན་པོ་ཚེ་དཔག་མེད་ཀྱི་ཞིང་མཆོག་བདེ་བ་ཅན་དུ་
ནི། །དག་བཟང་བཀྲ་ཤིས་འོད་ཅན་དྲུང་དུ་པད་མོ་ལས་ནི་རྫུས་སྐྱེས་ཏེ། །ཐུབ་པར་མངོན་སུམ་ལུང་བསྟན་རྙེད་ནས་མྱུར་དུ་བྱང་ཆུབ་མཆོག་འཐོབ་ཤོག །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱན་ཞེས་བྱ་བའི་འགྲེལ་བཤད་འཐད་པའི་འོད་འབར་ཞེས་བྱ་བ། །ཤེས་བྱའི་ནམ་མཁའ་ལ་བློ་གྲོས་ཀྱི་དཀྱིལ་འཁོར་རྒྱས་ཤིང་། ལེགས་སྨྲའི་འོད་ཀྱིས་ཕས་རྒོལ་མུན་པའི་
སྨག་རུམ་སེལ་བར་བྱེད་པ། ཤཱཀྱའི་དགེ་སློང་རིགས་པར་སྨྲ་བ་ཤེས་རབ་འོད་ཟེར་གྱིས་སྦྱར་བ་རྫོགས་སོ།། །།

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
